
stortingsperioden 1997 - 2001
Handlingsprogram for
Kristelig Folkeparti
1. En fast verdiforankring
1.1 Verdigrunnlaget
Kristelig Folkeparti bygger sin politikk på det kristne verdigrunnlaget. Bibelen gir klare verdier og normer som forplikter og inspirerer oss som enkeltmennesker og samfunnsborgere.
Kristendommen er i seg selv ingen politisk ideologi, men inneholder etiske dimensjoner som angår hele samfunnslivet. Dette innebærer en forpliktelse til å forvalte skaperverket og til å tjene våre medmennesker.
Den kristne sosialetikken angir prinsipper som vi ønsker å bygge vår politikk på. Hovedelementene i verdigrunnlaget en kristendemokratisk samfunnsforståelse bygger på, er det kristne menneskesynet, forvalteransvaret, de 10 bud og nestekjærlighetstanken.
1.1.1 Det kristne menneskesynet
Alle mennesker har samme verdi og absolutt ukrenkelige menneskeverd. Derfor kan ikke mennesket gjøres til middel for noe eller noen. Det kristne menneskesynet innebærer at mennesket har ukrenkelige rettigheter fra unnfangelsen til en naturlig død. Menneskets verdi er uavhengig av enkeltmenneskets hudfarge, religion, kjønn, alder, funksjonsnivå, prestasjoner og levekår. Retten til liv er menneskets mest grunnleggende rettighet.
1.1.2 Forvalteransvaret
over det. Jorda er menneskets eksistensgrunnlag, og mennesket står i et samspill mellom natur og kultur. Mennesket må ikke sette seg utover de grensene som naturen setter.
Mennesket er selv en del av skaperverket, og er satt til å forvalte, ikke herske
1.1.3 De ti bud
De ti bud er
gode livslover både for enkeltmennesket og for samfunnet. Budene forplikter til en grunnleggende respekt for medmennesker, og angir gode normer for hvordan vi bør organisere forholdet mellom menneskene i et samfunn.
1.1.4 Nestekjærlighetstanken
Nestekjærlighetsbudet angir en grunnholdning og retningslinje for hvordan vi skal møte våre medmennesker, og er samtidig summen av de øvrige bud som angår forholdet mellom mennesker. Dette
utgjør en grunnleggende del av det etiske fundamentet for samfunnet vårt.
1.2 Kristendemokratisk ideologi
Kristelig Folkeparti bygger sin politikk på en kristendemokratisk ideologi. Denne har sitt utgangspunkt i ideen om et demokratisk samfunn, som i størst mulig grad er preget av kristne etiske verdier, slik de kulturelt og historisk erkjennes og utformes. Dette innebærer at kristendemokratiet er en verdiorientert ideologi. I motsetning til systemorienterte ideologier som tar utgangspunkt i mer fastlåste syn på forholdet mellom individ og samfunn, fokuserer kristendemokratiet på hvilke verdier som preger samfunnet.
KrF orienteres ut fra at det er både forskjell og sammenheng mellom kristendom og politikk. Politikk dreier seg om å forme et samfunn til det beste for det enkelte mennesket så lenge det lever her på jord.
Kristendommens etiske verdier er i denne sammenheng et viktig fundament. Kristen tro har et perspektiv ut over dette.
1.2.1 Enkeltmennesket og fellesskapet
Menneskesynet i den kristendemokratiske ideologi skiller oss fra sosialismens kollektive forståelse og liberalismens sterke vektlegging av individet alene. Mennesket er skapt til fellesskap med hverandre, samtidig som man som selvstendig person har visse ukrenkelige rettigheter. Hver enkelt person har et selvstendig ansvar for de handlinger man begår. Samfunnet er et resultat av menneskets sosiale natur, og samfunnet må derfor ivareta hele mennesket. Den enkeltes frihet må ikke bli så omfattende at de svake i samfunnet faller utenfor.
1.2.2 Familien
Menneskets mest grunnleggende fellesskap er familien. Familien er helt sentral i et kristendemokratisk samfunnssyn. Ikke bare som et uttrykk for den enkeltes interesser, men for hele samfunnsstrukturen.
Ut fra familien bygges relasjoner både til andre familier, lokalsamfunn og organisasjoner.
1.2.3 Mangfold
Forståelsen av menneskets absolutte verdi krever at man tar hensyn til at mennesket ikke bare er et biologisk individ, men et åndsvesen. Et menneskes verdisyn, livssyn og ideologisk ståsted, kommer som en følge av dette. Religionsfrihet, ytringsfrihet, politisk frihet og organisasjonsfrihet er derfor selvsagte rettigheter som ikke noe samfunn, stat eller enkeltmenneske må krenke. Totalitære beslutningsformer må avvises.
1.2.4 Nærhet og solidaritet
Beslutninger bør fattes så nært den det gjelder som mulig (nærhetsprinsippet). Enkeltmenneskers og mindre fellesskaps evne til å fatte beslutninger og ta ansvaret for disse er en sentral del av et kristendemokratisk samfunnssyn. Men målet om at beslutningene må fattes så nært dem det gjelder som mulig, må avveies mot respekten for alles likeverd innenfor fellesskapet. Samfunnet er ikke en rekke løsrevne institusjoner med ansvar bare for seg selv. Institusjonene - enten det er enkeltpersoner, familier, nasjoner eller andre grupper - har et ansvar for hverandre (solidaritetsprinsippet).
1.2.5 Natur og kultur
I et samspill mellom menneskets personlighet og naturen, skapes det kultur. Ethvert velfungerende samfunn er avhengig av dette samspillet. Mennesket er en del av skaperverket, dets oppgave er å forvalte, ikke herske. Det kristne menneskesynet og synet på skaperverket i sin helhet forplikter til et aktivt arbeid mot materialisme og forbrukskultur.
2. Demokrati og styring
2.1 Utvikling av folkestyret
Vi vil arbeide for at samfunnet fortsatt skal bygge på det kristne verdigrunnlaget. Dette verdigrunnlaget er utgangspunkt for vår politikk og vår samfunnsvisjon. Vi ser det kristne verdigrunnlaget som det beste fundament for samfunnet. KrF ser på demokratiet som den beste styringsformen i utviklingen av samfunnet. Det enkelte menneskets medbestemmelse er for oss en konsekvens av det bibelske forvalteransvaret, og vi tar derfor sterk avstand fra enhver totalitær styreform. Det innebærer at samfunnslivet ikke bare skal fungere innenfor statsstrukturen. Politikken må avgrense sin rolle i samfunnet. Demokratiet kan ikke bestå uten en verdimessig forpliktelse - et verdigrunnlag.
Kristelig Folkeparti går inn for:
1 at stortingsvalgordningen blir enda bedre gjennom flere utjevningsmandater.
2 en mest mulig lik representasjon av kvinner og menn både i politiske og organisasjonsmessige verv.
3 at hjemmearbeidende som deltar i politiske verv sikres rett til vederlag for tapt arbeidstid på lik linje med yrkesaktive.
4 at alle grupper trygdede sikres rett til å delta i politiske verv på lik linje med yrkesaktive uten å miste retten til trygd.
5 at en bedrer fritaksvilkårene for elever i den videregående skolen som har tillitsverv i frivillige barne- og ungdomsorganisasjoner.
6 at fylkesmannsfunksjonen evalueres med sikte på bedre samordning og rasjonalisering.
7 at det til enhver tid må være samsvar mellom pålagte oppgaver og tilførte ressurser fra staten til kommuner og fylkeskommuner.
8 at det ved spørsmål om kommunesammenslåing bør legges stor vekt på resultatet av lokale folkeavstemminger.
9 at det opprettes råd for funksjonshemmede i alle kommuner og fylkeskommuner.
2.2 Likeverd og likestilling
Kvinner og menn er likeverdige i hjem og samfunn. Vi forstår likestilling slik at kvinner og menn har like muligheter til engasjement og utvikling av familie og samfunn.
Kristelig Folkeparti går inn for:
11 at det fortsatt brukes kvotering for å sikre en jevnere fordeling når det gjelder utdanningstilbud der det ene kjønnet er underrepresentert.
12 at kvinner og menn skal ha lik lønn for arbeid av lik verdi.
13 at kvinner motiveres til å søke ledende stillinger.
14 at arbeidslivet innrettes slik at kvinner og menn får samme mulighet ved yrkesvalg og yrkesutøvelse.
15 at oppsigelsesvernet må praktiseres likt for kvinner og menn.
16 at satsingen på å skaffe arbeidsplasser for kvinner i distriktene intensiveres.
17 at menn motiveres og stimuleres til å ta på seg mer av omsorgsoppgaver i hjem og samfunn.
18 at den samlede pensjon ved utbetaling fordeles likt mellom ektefellene.
19 at hjemmearbeidende med omsorgsoppgaver får rett til sykepenger.
20 å intensivere kampen mot vold, pornografi og utnyttelse av kvinnekroppen i profitthensyn.
2.3 Minoriteters rettigheter
Minoritetene representerer viktige ressurser i det norske samfunnet med sin egenart, kultur, kunnskap og erfaring. KrF ser det som en viktig oppgave å sikre alle innbyggere i det norske samfunnet likeverdige og menneskeverdige levekår, uavhengig av religion, politisk overbevisning, rase, kjønn, funksjonsevne og bosted. KrF ønsker gjennom sin politikk å sikre den enkeltes samvittighetsfrihet, rettssikkerhet og personlige integritet. Kjennetegnet på et godt demokrati er at også mindretallets interesser blir ivaretatt. KrF vil arbeide for at mindretallsgrupperingers syn skal komme fram.
Kristelig Folkeparti går inn for:
21 at samisk kultur og livsgrunnlag kan utvikles videre. KrFs politikk knyttet til samiske spørsmål er konkretisert i partiets Samepolitiske handlingsprogram.
22 at grunnskoleloven endres slik at samiske barn får rett til mormålsundervisning også om de bor utenfor de samiske områdene. Det må iverksettes utdanning av flere samisktalende lærere og førskolelærere, samt utvikles nødvendige læremidler.
23 at Samisk kirkeråd gis gode arbeidsvilkår for å virkeliggjøre samisk kirke- og menighetsliv. Kirkens grunnleggende dokumenter og liturgiske bøker må utgis på nordsamisk, lulesamisk og sørsamisk, og det samiske bladet Nuorttanaste gis offentlig støtte.
24 at mennesker med fremmedkulturell bakgrunn i Norge får mulighet til å ta vare på sin egen kultur, sitt eget språk og sin religion i møte med det norske samfunnet (jfr. også kap. 3.4 og 8.3)
3. Rettferdighet i verdenssamfunnet
3.1 Menneskerett og demokrati
Demokratiet må sikres og hjelpes frem i alle nasjoner. De store politiske endringer de siste årene utfordrer oss på solidaritet og støtte til demokratiutvikling. Disse nye demokratiene trenger omfattende bistand på flere områder. Norge kan vise sin solidaritet i praksis ved å tilby hjelp under denne utviklingen.
Brudd på menneskerettighetene er et alvorlig problem i svært mange land. Norge må reagere skarpt mot slike brudd og arbeide for at det internasjonale samfunn griper inn overfor myndigheter i land hvor slike brudd dokumenteres.
Kristelig Folkeparti går inn for:
25 at FNs menneskerettighetserklæring og OSSEs erklæring om rettssikkerhet og demokrati skal være retningsgivende for norsk utenrikspolitikk.
26 at FN får økt myndighet til å overvåke at menneskerettigheter blir overholdt og til å gripe direkte inn gjennom fredsskapende aksjoner i konflikter hvor disse rettighetene er alvorlig truet.
27 at Norge utvikler en strategi for å støtte de nydemokratiserte land.
28 at Norge i internasjonale fora tar initiativ til regler som gjør det lettere å forene familier over landegrensene.
29 at Norge må presse på i internasjonale fora i kampen mot barnehandel og prostitusjon. Som et ledd i denne kampen må Norge arbeide for et internasjonalt forbud mot omsetning og besittelse av barnepornografi.
30 forpliktende internasjonale avtaler som kan hindre framveksten av nynazistiske og rasistiske bevegelser, og motvirke terrorhandlinger.
31 kraftig styrking av den internasjonale kontrollen med våpensalg og spredning av kjernefysisk materiale gjennom forpliktende avtaler i FN-regi.
32 at det må opprettes en fast krigsforbryterdomsstol i regi av FN.
33 at Norge må arbeide for en endring av sikkerhetsrådets sammensetning i samsvar med utviklingen av verdens-samfunnet, slik at ikke bare forholdet mellom øst og vest, men også mellom nord og sør, avspeiles i den faste representasjon.
34 reaksjoner mot undertrykkelse og overgrep som skjer på grunnlag av politiske oppfatninger, etnisk opprinnelse og i religionens navn verden over.
35 at det kan benyttes begrensning i handelsforbindelser, avvikling av internasjonale og norske støttetiltak, og økonomiske sanksjoner eller boikott mot regimer som over lang tid bryter grunnleggende menneskeretter og demokratiske prinsipper.
36 at Norge øker sin støtte til organisering av etniske og kulturelle minoriteter og hjelper dem til å nå fram med sine synspunkter i FN og andre internasjonale fora.
3.2 Internasjonal økonomi
Vår menneskelige aktivitet overgår på mange områder det naturen tåler. Samtidig lever en stor del av verdens befolkning i fattigdom, og vil ha behov for økt forbruk i framtida. Derfor er en av våre viktigste utfordringer å redusere kraftig forbruket av ikke-fornybare ressurser og naturgoder i den rike del av verden. Et avgjørende virkemiddel for å nå et slikt mål er at rammevilkårene for den internasjonale økonomien legger til rette for utjevning og stimulerer til en bærekraftig forvaltning av ressursene.
Kristelig Folkeparti går inn for:
37 at Norge arbeider for en reduksjon av forbruksnivået i Norge og i den rike del av verden.
38 et internasjonalt avgiftssystem, f.eks. gjennom WTO (Verdens Handelsorganisasjon), som fører til at miljøkostnaden ved en vare gjenspeiles i prisen på varen.
39 at Norge må være en pådriver i arbeidet for å redusere handelshindringer som rammer u-landene.
40 at Norge iverksetter handelsbetingelser som gir u-landene fordeler i forhold til i-landene. Dette må ha en avgrensning når det gjelder landets egen forsyning av basisprodukter. Landets egne innbyggere må ikke bli nødlidende p.g.a. mer lønnsom eksport av knappe matressurser.
41 at Norge må bidra til å skape et mer rettferdig nivå på råvareprisene, bl.a. gjennom støtte til produktregisteret.
42 at Norge støtter innføringen av en merkeordning for rettferdige varer. Merkeordningen skal garantere at produksjonen av varen ikke er basert på utnyttelse av mennesker i Sør, bl.a. ved for lav pris, barnearbeid osv..
43 at Norge må gå inn for å styrke u-landenes posisjon i Verdensbankgruppens internasjonale handelsforhandlinger om toll og handelsvilkår, og at WTO (Verdens Handelsorganisasjon) må sikre u-landenes interesser i handel mellom nord og sør.
44 å arbeide internasjonalt for at u-landene får kontroll over egne genressurser. Landene må få økonomisk kompensasjon for bruk av deres genressurser i forskning og industriell virksomhet.
45 at norsk landbrukspolitikk blir tilpasset import av landbruksvarer fra utviklingsland, og at denne importen ikke blir hindret ved prisutjevningsavgift. Ulempene må bæres av hele samfunnet.
46 omfattende gjeldssaneringsordninger i Verdensbanken, IMF og Parisklubben overfor u-landene. Det enkelte u-lands statlige gjeld må prioriteres ved gjeldssanering og landene i Afrika må tilgodeses spesielt.
47 at Norge må arbeide for minst 90 % gjeldslette i Parisklubben.
48 at IMF og Verdensbanken ved inngåelse av lån ikke stiller krav til strukturpolitiske tiltak som hindrer mottakerlandets arbeid for å oppnå økt matvareproduksjonen, bedre utdanning og en styrket helsesektor.Det bør imidlertid kunne stilles andre krav, f.eks. at militærutgiftene reduseres til et minimum.
49 at Norge støtter våre hovedsamarbeidsland i deres arbeid med å bygge opp et mer allsidig næringsliv, bl.a. gjennom sterkere grad av videreforedling, markedsføring og distribusjon av varer i og mellom produsentlandene.
50 at staten må øke sin støtte til organisasjoner som driver holdningsskapende arbeid og sprer informasjon om utviklingsspørsmål og andre spørsmål knyttet til internasjonal rettferdighet og solidaritet. Forskning om utviklingsspørsmål må også få økte ressurser.
51 at Norges handels- og næringspolitikk blir tilpasset kravet om en ny internasjonal økonomisk ordning. Den økonomiske planleggingen må i større grad ta hensyn til u-landenes interesser og behov, og nødvendige omstillingstiltak må gjennomføres i Norge og andre i-land.
52 støtte til forskning på alternative økonomiske samfunnsmodeller.
53 at det nedsettes en internasjonal barnekommisjon som på basis av forskning og utredning legger frem en internasjonal strategi i kampen mot økonomisk utnytting av barn.
3.3 Utvikling i Sør
Det er en urettferdig fordeling av ressursene på jorden. Vi opplever synkende råvarepriser, handelsrestriksjoner og at de rike landene henter ut store fortjenester ved å foredle råvarene fra sør. Vi står overfor utfordringer som gjeldskrisen, miljø-ødeleggelser, ensidig råvareutbytting, utarming av lokalmiljø, store menneskeforflytninger, urbaniseringsproblemer, usikkerhet og konflikter.
Kristelig Folkeparti går inn for:
54 at Norge arbeider for at alle OECD-land forplikter seg til å yte minst 0,7% av BNI til utviklingshjelp.
55 at Norge utarbeider et differensiert gjeldssletteprogram. Oppkjøp av kommersiell gjeld, og gjeldsbytteordninger der gjeld slettes mot at u-land gjennomfører miljøtiltak, må inngå i programmet. Norge må slette bilateral gjeld.
56 at tap på statlige garantier ved eksport til u-land må dekkes over handelsbudsjettet.
57 å motvirke eksport og markedsføring av helsefarlige produkt til u-land.
3.3.1 Norsk utviklingshjelp - hjelp til selvhjelp
Utviklingshjelpen utgjør en liten, men viktig brikke i en strategi for utvikling i Sør. Kvaliteten på u-hjelpen må evalueres og forbedres kontinuerlig. Det overordnede målet for norsk utviklingshjelp må fortsatt være å bidra til varige forbedringer i økonomiske, sosiale og politiske kår for befolkningen i utviklingsland, med særlig vekt på at hjelpen skal komme de fattigste til gode. Mottakerlandene må trekkes sterkt inn i planlegging og gjennomføring av u-hjelpsprosjekter.
Kristelig Folkeparti går inn for:
58 at norsk u-hjelp i hovedsak skal være rettet mot de fattigste i de fattigste landene.
59 at u-hjelp må gis på u-landenes premisser, ikke utfra norske næringslivsinteresser.
60 at både antallet samarbeidsland og valg av samarbeidsland må vurderes med jevne mellomrom. De enkelte utviklingsprosjekter evalueres kontinuerlig for å sikre at de oppsatte mål nås.
61 at norsk u-hjelp må bidra til å fremme fred, demokrati og menneskerettigheter, herunder like rettigheter og muligheter for kvinner og menn.
62 at norsk u-hjelp skal bidra til å bekjempe fattigdommen ved å fremme en bærekraftig økonomisk og sosial utvikling for fattige land og folkegrupper.
63 at norsk u-hjelp skal bidra til å fremme en forsvarlig forvaltning av naturressursene, miljøet og det biologiske mangfold.
64 at norsk u-hjelp skal bidra til å forebygge og lindre nød i forbindelse med konfliktsituasjoner og naturkatastrofer.
65 at det ved u-hjelpstiltak må legges vekt på målrettede tiltak for å styrke kvinners stilling og skap bedre levekår for de fattige. Utdanning av kvinner tillegges særlig vekt.
66 at Norge må arbeide for at faglig hjelp og prosjekter blir tilpasset behovene i mottakerlandene, og bestrebe at prosjektene kan videreføres uten utviklingshjelp.
67 større vekt på kompetanseutvikling i land som mottar norsk u-hjelp.
68 at minst 25 % av den tosidige u-hjelpen bør gå til utdanning og helsetjenester innen år 2000. Norske samarbeidsavtaler må på disse felter som hovedregel innebære en betydelig egenandel fra mottakerlandenes myndigheter i finansieringen av programmene.
69 at Norge trapper opp utviklingshjelpen, slik at den utgjør 1,5 prosent av BNI i offentlige midler til utviklingsarbeid.
70 at anbudsrunder i forbindelse med kjøp av varer og tjenester til u-hjelpsprosjekter skal forbeholdes bedrifter i regionen, med mindre disse ikke er tilgjengelige i området.
71 at offentlig støtte til næringslivsengasjement i u-hjelpen må prioritere de fattigste av våre samarbeidsland. Bistandsbudsjettet bør ikke finansiere bruk av blandede kreditter til norsk næringsliv.
72 at en større del av bistandsmidlene må kanaliseres gjennom de frivillige organisasjoner.
73 at Norge bidrar til å bekjempe og få kontroll med smittespredning av HIV i u-landene.
74 at Norge i større utstrekning gir stipend/gratis utdanningstilbud til ungdom fra utviklingsland som ønsker å ta utdanning her i landet for så å reise tilbake til hjemlandet. I motsatt fall gjøres støtten om til lån.
75 økt satsing på opplæringstilbud i u-landene, spesielt rettet mot alfabetisering og grunnutdanning.
76 at det må gis støtte til tiltak for bekjempelse av barneslaveri gjennom nasjonale myndigheter og lokale organisasjoner.
77 at det gis aktiv støtte til lokale og nasjonale grupper og organisasjoner som arbeider for økt bevissthet om barns rettigheter.
78 at kostnader knyttet til flyktninger i Norge og til repatriering ikke skal tas fra bistandsbudsjettet.
3.4 Innvandrings- og flyktningepolitikk
Stadig flere mennesker blir flyktninger - i sitt eget eller i fremmede land - som følge av undertrykkelse, forfølgelse, krig og nød. De største flyktningegruppene finner vi i den tredje verden. Målet for FNs flyktningepolitikk er å hjelpe flest mulig mennesker i, eller i nærheten av, deres eget land. Norge må medvirke til dette. Men dette må ikke skape grunnlag for å avvise eller la være å hjelpe mennesker som er alvorlig truet når de søker hjelp i Norge.
Kristelig Folkeparti vil styrke Norges innsats for fattige og forfulgte medmennesker gjennom økte bistandsbevilgninger og ved en asylpolitikk som bedre ivaretar de forpliktelser Norge har påtatt seg gjennom den internasjonale flyktningekonvensjonen - Genevekonvensjonen. For mennesker som har kommet til Norge, er integrasjon i det norske samfunn en viktig forutsetning. Samtidig må de som ønsker å reise hjem, hjelpes til det når forholdene i hjemlandet gjør det forsvarlig.
3.4.1 Innvandringspolitikk
Gjennom innvandringspolitikken angis hvilke kriterier som skal danne grunnlag for innvilging av oppholds-, arbeids- og bosettingstillatelse i Norge. Slik det er særskilte regler for borgere fra andre nordiske land på grunn av det felles arbeidsmarked i Norden, er det nå også egne regler for borgere av land som er tilsluttet EØS-avtalen. Kristelig Folkeparti vil ha et regelverk som sikrer nødvendig kontroll over innvandring til Norge, men mener praktiseringen må bli mer human og rettferdig. Hensynet til familiegjenforening og til barnas og kvinnenes selvstendige rettsvern tilsier etter KrFs syn endringer i utlendingsloven.
Kristelig Folkeparti går inn for:
79 at dagens innvandringsregler må erstattes av et regelverk som praktiseres slik at innvandrere fra i-land utenfor EØS-området og u-land behandles likt.
80 at det ved ekteskapsoppløsning etter familiegjenforening ikke skal være anledning - uten at det foreligger særlige grunner - til å sende hjem den ektefelle eller barn som sist kom til landet.
81 at utenlandske kvinner som blir skilt i Norge p.g.a. fysiske og/eller psykiske overgrep/mishandling, skal få oppholdstillatelse i Norge, selv om ekteskapet ble oppløst før tre år er gått.
82 innsatsen for å bekjempe kriminalitet i forbindelse med ulovlig opphold i Norge og reiser på turistvisum må intensiveres.
3.4.2 Asyl- og flyktningepolitikk
I følge FNs internasjonale flyktningekonvensjon av 1951 skal en person som befinner seg på flukt i utlandet godkjennes som flyktning hvis vedkommende "med rette frykter for forfølgelse på grunn av rase, religion, nasjonalitet, medlemskap i en spesiell sosial gruppe eller på grunn av politisk oppfatning".
Kristelig Folkeparti vil i tråd med dette arbeide for en mer human flyktninge- og asyl-politikk - med utgangspunkt i dagens flyktningesituasjon.
Kristelig Folkeparti går inn for:
83 at Norge må vektlegge innsats i flyktningenes nærområder. Ressursbruken ute må ikke settes opp mot bruken av midler til flyktningeformål her hjemme.
84 at visumplikten ikke praktiseres slik at mennesker som trenger beskyttelse hindres i å søke asyl.
Transportselskapene skal ikke pålegges å føre kontroll med at asylsøkere har gyldig reisedokument.
85 at Norge engasjerer seg internasjonalt for å få til en egen forpliktende konvensjon om europeisk ansvarsfordeling for flyktninger. Den bør også omfatte såkalte de-facto flyktninger, d.v.s. de som ikke kan vende tilbake til sitt hjemland til tross for at de ikke oppfyller flyktningekonvensjonens krav til flyktningestatus.
86 at Norges krav til flyktningestatus skal samsvare med den internasjonale flyktningekonvensjon.
87 at Norge øker mottaket av FNs kvoteflyktninger.
88 at kollektiv beskyttelse kun må benyttes ved tilfeller av masseflukt, der strømmen umuliggjør individuell behandling. Ordningen forutsetter tilbakevending til hjemlandet dersom situasjonen der gjør dette forsvarlig innen få år. Det bør tas hensyn til pågående utdanning og sosial tilhørighet til det norske samfunnet ved tilbakevending. Slik repatriering av flyktninger må skje i samråd med UNHCR (FNs Høykommissær for flyktninger) og i størst mulig grad baseres på frivillighet.
89 at asylsøkere ikke må sendes ut av landet før de har fått sin sak vurdert i samsvar med internasjonale konvensjoner og er sikret rettssikkerhet i eget eller andre land.
90 at hovedregelen skal være at asylsøkere som klager på avslag, må få bli i landet inntil klagesak er avgjort.
91 at de som får avslag på søknad om opphold, må få fullføre allerede påbegynt medisinsk behandling.
92 nordisk og internasjonalt samarbeid for å sikre en raskere og bedre behandling av asylsøknader, klargjøre søkernes beskyttelsesbehov og å unngå at asylsøkere blir kasteballer mellom land.
93 å sikre flyktningebarn og barn av flyktninger det samme vern som norske barn ved at norsk barnelovgivning skal gjelde foran utlendingslovgivningen.
3.4.3 Integreringspolitikk
For Kristelig Folkeparti er det viktig å bidra til en harmonisk integrering av nye folkegrupper. Vi må hindre utvikling av rasisme, diskriminering og nye klasseskiller, og vi må bidra til å forebygge arbeidsledighet og kriminalitet. Første- og annengenerasjons innvandrere utgjør vel 5 prosent av totalbefolkningen i Norge, og halvparten av innvandrerne kommer fra Afrika, Asia, Sør- og Mellom-Amerika og Tyrkia. Integreringspolitikken må forutsette respekt for Norges lover og vern av minoriteters rettigheter. Den må ikke virke klientskapende, men bidra til selvhjulpenhet.
Kristelig Folkeparti går inn for:
94 at økonomiske støtteordninger fortsatt skal bygge på lik behandling av norske statsborgere og innvandrere.
95 at mottaks- og hjelpeapparatet må være utbygd med sikte på at den enkelte flyktning og innvandrer så raskt som mulig skal komme inn i normale norske samfunnsfunksjoner, og få relevant arbeid ut fra egne interesser og kvalifikasjoner.
96 at de som får oppholdstillatelse, må informeres bedre om rettigheter, ansvar og plikter for så raskt som mulig å bli i stand til å greie seg selv.
97 at innvandrere som innvilges opphold må få obligatorisk kurs som gir kunnskaper om det norske samfunn, kultur og demokratitradisjoner.
98 at det tilføres ressurser for å styrke norskopplæringen for flyktninger og innvandrere og at forsøk med nivåbasert læring intensiveres. Ressursene må være tilstrekkelige til at alle fremmedspråklige får et tilfredsstillende tilbud. Alle fremmedspråklige må delta i norskopplæringen.
99 at det særlig tas sikte på å bedre innvandrerkvinnenes situasjon, med bl.a. bedre mulighet til norskopplæring, lønnet arbeid og bedret sosial kontakt.
100 at deltakelse på norskkurs ikke skal kobles til spørsmålet om fortsatt opphold i Norge.
101 at flyktninger og innvandreres tidligere utdanning og arbeidserfaring fra hjemlandet i større grad enn nå skal telle med ved arbeidsavtaler og lønnsfastsettelse. Godkjenningsreglene må endres slik at utdannelse foretatt ved utdanningsinstitusjoner i utlandet blir godkjent langt raskere og enklere enn i dag.
102 at ledighetsproblemer blant flyktninger og innvandrere vies stor oppmerksomhet ved bl.a. å finne fram til enklere godkjenningsordninger for kompetansen de har fra hjemlandet.
103 fortsatt statlig innsats i opplysnings-, holdningsskapings- og informasjonsarbeid for å øke forståelsen for asylsøkernes, flyktningenes og innvandrernes situasjon, også med støtte til private organisasjoners opplysningsarbeid. Støtten til deres egne organisasjoner/sentre må fortsatt sikres.
3.5 Norden og Europa
Norge valgte i 1994 å ikke slutte seg til Den Europeiske Union. Vår institusjonelle tilknytning til Europa er fastlagt for lang tid. Dette gir muligheter og skaper nye utfordringer, både for Norge og for det nordiske samarbeidet.
Kristelig Folkeparti går inn for:
104 en fornyet og sterkere satsing på det nordiske samarbeidet, også for å videreutvikle Nordens posisjon i internasjonale organ.
105 at samarbeidet i Barentsregionen styrkes, spesielt med tanke på miljøvern, samhandel, ressurskontroll og kulturutveksling.
106 samordning av nordiske miljøplaner, for å øke innsatsen i europeiske og globale miljøtiltak.
107 at Norge ikke blir medlem i EU, og at EØS fortsatt må danne grunnlaget for Norges tilknytning til det indre marked.
108 at det ved en eventuell søknad om EU-medlemsskap holdes folkeavstemning før søknaden sendes og etter at et eventuelt forhandlingsresultat foreligger.
109 at EØS-avtalen må åpne for tilslutning for land i Øst-Europa.
110 at Norge blir en pådriver for videreutvikling av OSSE og Europarådet som handlekraftige organ i europeisk samarbeid.
111 økt samarbeid i Europa på områder som miljø, utdanning, anti-rasistisk arbeid, narkotika og arbeid mot terrorisme.
112 at subsidiaritetsprinsippet (nærhetsprinsippet) legges til grunn i utviklingen av nytt regelverk i EØS.
Dagens regler må gjennomgås med sikte på å forenkle og delegere myndighet til deltakerlandene, og nytt regelverk må vurderes i henhold til dette prinsippet.
113 at Norge arbeider videre for en permanent deling av sokkelen i Barentshavet med utgangspunkt i midtlinjeprinsippet.
114 at hensynet til helse, miljø og sikkerhet må stå sentralt i norsk europapolitikk. Norge må, bl.a. gjennom EØS, arbeide for minstestandarder når det gjelder helse, miljø og sikkerhet.
115 at Norge og Norden tar et særlig ansvar for å støtte en demokratisk og økonomisk utvikling i våre nærområder, særlig i de baltiske land.
3.6 Forsvar, sikkerhet og fred
Klimaet for nedrustning og tillitsskapende arbeid har vært bedre de siste årene enn noen gang før i vår nyere historie.
Jernteppet er borte, og stater i øst strever med å stabilisere sine nye demokratier. Sikkerheten i Europa er fortsatt ustabil, og vi trenger fremdeles et troverdig forsvar. Også i andre verdensdeler skjer en omfattende demokratisering, og mange land gjennomfører sine første frie valg. Det er viktig at de nye demokratiene, i alle verdensdeler, får den nødvendige støtte i omleggingsfasen. Vi må bruke det positive fredsklimaet til å bygge opp tilliten mellom folk og nasjoner.
Fred er mer enn fravær av krig. Fred som bygger på terrorbalanse er ingen god og sikker fred.
Terrorbalanse bygger på gjensidig frykt og mistillit og må erstattes av nedrustning og bygging av gjensidig tillit.
Urettferdig fordeling av jordas ressurser er konfliktskapende. Ett av de viktigste fredsbevarende tiltak vi kan fremme, er å minske kløften mellom rike og fattige land.
Kristelig Folkeparti går inn for:
116 at arbeidet for større rettferd i verdenssamfunnet og respekt for menneskeverd og grunnleggende menneskerettigheter må være en integrert del av vår sikkerhetspolitikk.
117 å styrke NATOs rolle som fredsbevarende forsvarsorganisasjon i Europa. Det norske forsvaret må holdes på et nivå som tar hensyn til både nasjonal sikkerhet, nedrustning, avspenning og ansvarlig ressursforvaltning.
118 å arbeide for at det transatlantiske samarbeidet i NATO ikke blir svekket.
119 å videreføre norsk base- og atomvåpen-politikk som ikke tillater fremmede tropper stasjonert på norsk jord i fredstid, eller bruk av a-våpen fra norsk territorium/havområde.
120 at Norge arbeider for en nedbygging av atomvåpen og for atomvåpenfrie soner innenfor rammen av nedrustningsforhandlingene mellom stormaktene.
121 at inngåtte avtaler om rustningsbegrensning følges opp med nye avtaler der også en begrensning av våpenproduksjon tas med.
122 at Norge nå arbeider aktivt mot utvikling, lagring og bruk av biologiske og kjemiske våpen.
123 at Norge skal delta aktivt i FN's fredsbevarende arbeid både med økonomiske ressurser og med militært personell. Bevilgninger til FN's fredsbevarende styrker skal gå over forsvarsbudsjettet.
124 at Norge må gå imot alle planer om militær opptrapping i verdensrommet, og i internasjonale fora arbeide mot forskningsprogram rettet mot utvikling av romvåpen.
125 en strategi for å sikre en lavest mulig spenning i Nord-områdene, bl.a. ved at sjøbasert forsvar inkluderes i internasjonale avtaler om rustningsbegrensninger.
126 at den militære øvelsesaktiviteten må ta hensyn til miljø og bosetting.
127 vern om samvittighetsfriheten for alle som av religiøse eller etiske grunner ikke kan gjøre militærtjeneste.
128 at tjeneste i u-land etter nærmere regler kan godkjennes som fullverdig verneplikt, som alternativ til militær eller sivil tjeneste, med tilsvarende økonomiske vilkår.
129 at den totale tjenestetiden for alle som avtjener militær verneplikt, må ha en så lik varighet som mulig.
130 å arbeide for et effektivt internasjonalt forbud mot personellminer.
131 at forsvaret og sivilforsvaret kan brukes aktivt i miljøtiltak og miljøberedskap.
132 å styrke beredskapen for varsling og tiltak ved radioaktiv strålingsfare.
133 at eksisterende tilfluktsrom blir opprustet og utstyrt for også å gi beskyttelse mot strålingsfare ved radioaktivt nedfall.
134 styrking av sivilforsvaret, samt økt informasjon til befolkningen og til folkevalgte om den sivile beredskap.
135 at alle nasjoner som har atomvåpen, må være med i en internasjonal kontrollorganisasjon underlagt FN.
136 at Norge bør gi sin støtte til demokratiske folkelige bevegelser som arbeider for større sosial rettferdighet, menneskerettigheter og demokratisering i eget land, og som selv har bred støtte i folket.
137 at det ved nedlegging/omlegging av forsvarets virksomhet må tas nødvendige distriktspolitiske tilpasninger til sivil virksomhet av hensyn til sysselsetting og bosetting.
3.7 Regionale konflikter
Kristelig Folkeparti går inn for:
138 økonomisk og politisk støtte til demokratibevegelser i land under diktaturstyre.
139 at Norge arbeider for sterkere FN-engasjement i kurdernes sak. FN må arbeide aktivt for å stoppe undertrykkelsen av kurderne.
140 at det benyttes sterkere press mot makthaverne i regimer som Kina, Burma, Iran, Nigeria og Indonesia, for å stoppe overgrep og sikre grunnleggende menneskerettigheter.
141 en fredsløsning for Midt-Østen som sikrer Israel og palestina-arabernes rett til eksistens innenfor internasjonalt anerkjente grenser.
142 engasjement og tilstedeværelse fra FN's side så lenge det er nødvendig for å sikre demokrati, garantere grenser og beskytte minoriteter mot overgrep i det tidligere Jugoslavia.
143 å arbeide for at forhandlinger kan legge grunnlaget for at Taiwan blir godkjent som selvstendig stat og får ta sete i FN.
4. Menneskeverd og forvalteransvar
4.1 Livsrett og menneskeverd
Menneskelivet er hellig og ukrenkelig fra befruktningen og til en naturlig død. Dette krever et sterkt rettsvern for både ufødt og født menneskeliv. Et samfunn som praktiserer fri abort, bryter med grunnleggende menneskerettigheter og tillater at andre hensyn tillegges større vekt enn respekten for liv.
Ethvert individ, født eller ufødt, ungt eller gammelt, har rett til liv og krav på samme rettsvern.
Ny teknologi vedrørende diagnostisering og risiko for sykdomsutvikling skaper større usikkerhet for det ufødte liv. Praktisering av teknologien ved livets begynnelse viser at det norske samfunn er på vei inn i et sorteringssamfunn der bare de som "holder mål" får leve videre. Dette er uforenlig med det kristne menneskesyn.
Kristelig Folkeparti går inn for:
144 grunnlovsfestet rettsvern for menneskelivet fra unnfangelse til naturlig død.
145 en ny lov om vern av det ufødte barnet, og at Lov om svangerskapsavbrudd blir opphevet.
146 at begge foreldres ansvar for det spirende liv må nedfelles i loven som verner det ufødte barnet.
147 obligatorisk rådgivning for abortsøkende.
148 å avvise aktiv dødshjelp og å styrke omsorg ved livets slutt.
149 gode medisinske, sosiale og økonomiske ordninger for vanskeligstilte gravide og aleneforsørgere.
150 at helsepersonells plikt til å veilede og gi informasjon til gravide om hvilke rettigheter og muligheter de har, blir fulgt opp.
151 at AAN-kontorene og ulike organisasjoners abortforebyggende rådgivningsvirksomhet må sikres offentlig støtte.
152 at praktisering av fostervannsdiagnostikk må ledsages av etisk veiledning og ikke føre til gradering av menneskeverdet eller bli et ledd i en abortprosess.
153 at det utarbeides en liste over hvilke sykdommer som tillates å undersøke under fosterprøver.
154 at all forskning og eksperimentering med befruktede menneskeegg og foster forbys. Likeledes forskning og medisinske metoder som forutsetter at skapt menneskeliv skal gå til grunne.
155 at dagens tilbud om kunstig befruktning utenfor livmoren (IVF), som innebærer at befruktede egg destrueres, ikke videreføres.
156 at bruk av vertsmor og eggdonasjon avvises.
157 at en forbyr bruk av celler og vev fra aborterte fostre.
158 at nedfrysing av befruktede menneskeegg må forbys.
159 at retten til å kjenne sitt biologiske opphav må sikres. Kunstig befruktning med sæd fra andre enn ektemannen må avvises.
160 å lette adgangen for ektepar til å adoptere barn, og at adoptivbarns sikkerhet ivaretas. Ved 2. gangs og flere gangs adopsjon må prosessen forenkles.
161 økt vektlegging av de etiske sidene i samlivs- og prevensjonsundervisningen i grunnskolen.
162 at landsomfattende organisasjoner som arbeider for livsrett og menneskeverd sikres offentlig støtte til sitt arbeid.
4.2 Bio- og genteknologi
På mange områder vil utviklingen innen bio- og genteknologien medvirke til å løse store samfunnsproblemer. Likevel er det grunn til å være på vakt overfor mange perspektiv som åpner seg.
Dette gjelder særlig menneskeættens integritet, menneskeverd, miljøet og den enkelte sin rett til liv. Det reiser særlig problemer i forhold til de fattige i verden. Vi må utarbeide klare etiske regler for en overordnet politisk styring på disse områdene.
Kristelig Folkeparti går inn for:
163 lovregler som fastsetter retningslinjer for genterapi og genteknologisk forskning og praksis. All genteknologisk forskning skal godkjennes før den settes iverk.
164 at overføring av gener mellom mennesker og dyr kun kan tillates når dette tjener medisinske formål og er etisk forsvarlig. Overføringene må ikke, med unntak for mikroorganismer, føre til at genetiske endringer går i arv.
165 forbud mot patent på liv og på naturlig forekommende genetisk materiale.
166 at forskning i private laboratorier må være tilgjengelig for offentlig innsyn og kontroll.
167 at personvern sikres gjennom retningslinjer for bruk av gentester.
168 at en nasjonalt og internasjonalt arbeider for å verne genressursene og mangfoldet i dyre- og plantelivet. Samtidig skal en motarbeide retningslinjer eller reguleringer som vil føre til at patentlovgivningen i ulike land må justeres i liberal retning.
169 at utsetting av genmodifiserte organismer i naturen ikke tillates.
170 at det prinsipielt må sies nei til kjønnscelleterapi.
171 at en har rett til å slippe å motta informasjon om sykdommer en kan være genetisk disponert for. Likeledes må det være mulig å kreve at legen ikke bringer videre informasjon om genetiske sykdommer til slektninger.
4.3 Miljø og utvikling
Det er en klar sammenheng mellom miljø og utvikling. De store miljøproblemene en står overfor globalt og i ulike regioner av verden, viser nødvendigheten av en annen og mer bærekraftig utvikling.
Vedtakene på FNs konferanse for miljø og utvikling må følges opp i praktisk politikk, både i nasjonale prioriteringer og i et forsterket internasjonalt samarbeid.
Kristelig Folkeparti går inn for:
172 at Norge må arbeide for forpliktende, internasjonale miljøavtaler, basert på kostnadseffektive tiltak som miljøavgifter eller omsettelige regionale utslippskvoter.
173 at Norge arbeider for at klimakonvensjonen forsterkes med tilleggsprotokoller der det bl.a. settes et samlet regionalt tak på CO2-utslippene, f.eks. i OECD-området.
174 at Norge arbeider internasjonalt for at konvensjonen om biologisk mangfold blir forsterket med strengere og mer forpliktende tilleggsprotokoller som bedre kan verne om artsmangfoldet i naturen.
175 at Norge, både alene og i samarbeid med de øvrige nordiske land, bidrar til redusert forurensning, bl.a. i Øst-Europa, ved å yte gunstige miljølån og tilføre teknologi og ekspertise. Norge må på denne måten også bidra aktivt til å redusere svovelutslipp fra smelteverkene på Kola-halvøya.
176 etablering av en internasjonal miljødomstol med fullmakt til å idømme internasjonale sanksjoner ved brudd på internasjonale miljøavtaler.
177 en internasjonal avtale som forbyr lagring av atomavfall og annet miljøskadelig avfall på havbunnen.
178 at Norge gjennom internasjonalt samarbeid og i egen bistandsvirksomhet arbeider for større satsing på nye fornybare energikilder, som f.eks. solenergi i utviklingslandene.
179 at det arbeides for et internasjonalt forbud mot eksport eller dumping av farlig avfall, tilsvarende bioteknologisk virksomhet og etablering av miljøskadelig industri i utviklingslandene.
4.4 Nasjonal energi- og miljøpolitikk
Forvalteransvaret forplikter oss til å ta vare på natur og miljø, og til å forvalte de begrensede ressursene på en bærekraftig måte slik at også kommende generasjoner får nytte av dem. Føre-vár-prinsippet må derfor ligge til grunn for politiske vedtak, og vi må være villige til å redusere vårt eget forbruk. Dette gjelder ikke minst energiforbruket. Vi vil arbeide for et bærekraftig energisystem i Norge, i hovedsak basert på energieffektivitet og fornybare energikilder.
Kristelig Folkeparti går inn for:
180 økt bruk av miljøavgifter (grønne skatter). Disse bør inngå som en del av skattesystemet og kompenseres med reduksjon i skatt på arbeid.
181 å endre skattesystemet slik at kommunene stimuleres til å følge opp anbefalingene i Agenda 21. Formålet her er å samordne miljøhensyn og økonomi for å fremme en utvikling som sikrer behovene til dagens befolkning uten å svekke mulighetene for fremtidige generasjoner til å få sine behov dekket.
182 å arbeide aktivt for harmonisering av miljøavgiftene internasjonalt.
183 at de norske CO2-utslipp i år 2005 ikke skal være høyere enn de var i 1989, og at en særlig prioriterer de virkemidler som kan bidra til at norske CO2-utslipp blir vesentlig redusert i løpet av de neste 20-30 årene.
184 å satse på produktutvikling for gjenbruk av returvarer.
185 at system for kildesortering og gjenbruk gjennomføres og forbedres.
186 miljøvernpant på miljøskadelige produkt, samt bedre mottaksapparat og behandlingsapparat.
187 en lov om pliktig opplysning om varer som inneholder skadelige stoffer.
188 nødvendig oppfølging av produktkontrolloven for å redusere bruken av skadelige kjemiske stoffer i produksjonen.
189 å gjennomføre regionale målinger for å registrere og kontrollere luftforurensning, sur nedbør og miljøeffektene av disse.
190 større bøter for brudd på forurensningsloven og Lov om produktkontroll. Samtidig må kontrollapparatet forsterkes slik at man kan føre en mer effektiv kontroll med at bestemmelsene overholdes.
191 tiltak som vil lette kjøpepresset på forbrukerne, bl.a. reklameavgift.
192 fortsatt fredning av truede dyrearter. Ved bærekraftige stammer i enkelte regioner kan en åpne for lisensjakt og felles nordisk forvaltning av store rovdyr, der det er naturvitenskapelig grunnlag for det.
193 økt satsing på kulturminnevern gjennom en betydelig økning i de statlige overføringene bl.a. til vern og sikring av fredede og bevaringsverdige bygninger, kystkultur og fartøyvern, verneverdige kirkebygg og -anlegg og helleristninger.
194 at kalking av vassdrag prioriteres gjennom økte ressurser, slik at en kan forhindre fiskedød og forringelse av det biologiske mangfoldet i våre vassdrag.
195 krav til kommuner og fylkeskommuner om en løpende miljørevisjon.
4.4.1 Energi
Kristelig Folkeparti går inn for:
196 en målsetning om å begrense innenlandsk energiforbruk.
197 at ENØK-tiltak og modernisering av eldre kraftverk må prioriteres framfor ny kraftutbygging og bruk av fossilt brennstoff.
198 at bygging av nye, mindre kraftverk i privat regi må stimuleres og støttes.
199 at det satses på forskning, utvikling og anvendelse av nye fornybare energikilder som bioenergi, solvarme, vindkraft etc. Dette bør skje gjennom opprettelse av et eget langsiktig energifond og økte bevilgninger til låne- og tilskuddsordninger.
200 at det norske energimarked gjøres mer fleksibelt og effektivt ved å støtte utvikling og installasjon av fjernvarmesystemer, varmepumper og bruk av nye fornybare energikilder.
201 at låne- og tilskuddsordninger til ENØK-tiltak styrkes betydelig, både til kommuner, fylkeskommuner, husholdninger osv. Veiledning, tilskudd og lån til ENØK-tiltak bør ytes så nær brukeren som mulig.
202 at det arbeides med endringer i tariff-systemet på energiområdet, slik at det i sterkere grad kan stimulere til ENØK-satsing.
203 at det etableres strengere regelverk på ENØK-området, bl.a. med krav om energiplaner og redusert energibehov ved nybygg og krav om energimerking.
204 at Plan- og bygningsloven brukes aktivt for å forebygge miljøproblemer og forbedres for også å omfatte sterkere og mer forpliktende krav til ENØK-tiltak.
205 nei til bygging av gasskraftverk, om det ikke kommer ny teknologi som kan gi bedre ressursutnytting. Videre er det en forutsetning at et eventuelt gasskraftverk skal bidra til global reduksjon av CO2-utslipp.
206 at det ikke skal satses på kjernekraft som framtidig energikilde.
4.4.2 Olje og gass
Det er en viktig oppgave å forvalte olje og gassreservene slik at den sikrer en stabil økonomisk utvikling, og samtidig tar hensyn til sårbarhet i natur og økosystemer. ENØK-tiltak og utnytting av fornybare energikilder må videreutvikles. En begrensning i forbruk av fossilt brensel må først og fremst skje gjennom tiltak som reduserer etterspørselen, og ved overgang til fornybare energikilder. Det er usolidarisk overfor kommende generasjoner å bruke alle inntektene nå, og samtidig tøye naturens tålegrense lengre og lengre.
Kristelig Folkeparti går inn for:
207 at det ved utformingen av norsk olje- og gasspolitikk legges stor vekt på sikkerhet, natur, miljøvern og på distrikts- og ressurshensyn.
208 at oljeutvinningen stabiliseres og på sikt reduseres, først og fremst ved å begrense leteaktivitet og utbygging av nye felt.
209 at olje og gass blir ført i land og videreforedles i Norge når dette er miljømessig, teknisk og økonomisk forsvarlig.
210 at det ikke åpnes for olje- og gassutvinning i Barentshavet.
211 at man ved stengning av olje- og gassfelt, må gjenvinne installasjoner i størst mulig grad. Dette må imidlertid være gjenstand for vurdering i hvert enkelt tilfelle.
5. Ressursforvaltning, økonomisk utvikling og fordeling
5.1 Økonomisk politikk
Den økonomiske politikken danner grunnlaget for finansieringen av de fleste politiske tiltak, og er avgjørende for utviklingen av samfunnet. Derfor må den økonomiske politikken i størst mulig grad gjenspeile de mål en har for politikken generelt.
Vår økonomiske politikk må bygge på ansvarlig ressursbruk. Miljømessige og sosiale verdier må tillegges større vekt, og det materielle forbruket må ligge innenfor naturens tåleevne. Ressursbruken må ta hensyn til målet om rettferdig fordeling mellom fattige og rike land. En økonomisk tankegang og en vekstpolitikk som er basert på økt forbruk, er den største trusselen mot et livskraftig miljø og en rettferdig fordeling mellom nord og sør.
Et sentralt mål er å sikre gode og stabile vilkår for verdiskapning, og derved bidra til økt sysselsetting.
Dette målet forutsetter også personlig initiativ og ansvar, og et skatte- og avgiftssystem som verdsetter det å skape arbeidsplasser.
Den økonomiske politikken må bidra til en rimelig fordeling mellom grupper i samfunnet, og motvirke den tendens til økende forskjeller mellom fattige og rike som vi ser i dag. Av hensyn til kommende generasjoner, og av miljøhensyn, bør vi arbeide for at den norske økonomien blir mindre avhengig av oljeproduksjonen.
Den økonomiske politikken skal legge grunnlaget for de oppgaver vi vil at det offentlige skal utføre.
Skatte- og avgiftssystemet må legges om slik at kostnadene legges mer på forbruk og miljø-ødeleggende faktorer, og i mindre grad på arbeid og verdiskapning.
Kristelig Folkeparti går inn for:
212 økt beskatning av forbruk og miljøbelastning og redusert beskatning av arbeidskraft.
213 at miljøavgiftene gjenspeiler den samfunnsmessige/ miljømessige kostnaden ved å produsere og bruke et produkt.
14 at BNP suppleres med et miljø- og ressursregnskap som gir en oversikt over utviklingen for miljøet og forvaltningen av våre viktigste naturressurser.
215 at Norge må arbeide gjennom FNs organer for at verdiskapningen som skjer gjennom frivillig arbeid og omsorgsarbeid i hjemmet, må tas med i nasjonalregnskapet og ved beregningen av bruttonasjonalproduktet (BNP).
216 å redusere fordelene ved å arbeide som kontraktør.
217 at det totale skattetrykket på norske bedrifter som konkurrerer internasjonalt, ikke må ligge vesentlig over det som er vanlig i konkurrerende land.
218 at skatte- og avgiftssystemet vurderes med sikte på forenklinger og tilpasninger som kan stimulere sysselsettingen og bedre konkurranseevnen og produktiviteten, særlig i små og mellomstore bedrifter.
219 like rammevilkår for alle finansinstitusjoner når det gjelder tilbud om privat pensjonssparing.
5.2 Næringsliv og sysselsetting
Målet for næringspolitikken er å legge til rette for et lønnsomt og verdiskapende næringsliv som forvalter våre naturressurser, energi og kompetanse på en ansvarlig måte. Det legges avgjørende vekt på miljøforvaltningen. Næringspolitikken har som mål å gi arbeid til alle. Verdiskapningen har som mål å gi grunnlag for velferd fordet enkelte menneske og mulighet for å velge bosted selv. En slik utvikling kan en bare få gjennom et godt utviklet samarbeid på alle plan, høy moralsk standard og en god balanse mellom den offentlige og den private del av økonomien innenfor rammene av en aktiv samfunnsstyring.
5.2.1 Rammevilkår for næringsutvikling
Norge har mange muligheter for næringsutvikling. I tillegg til nyskaping bør vi satse på de bedriftene vi har, på deres kunnskaper og på deres kjennskap til markeder og muligheter. Stimulering til knoppskyting, utvikling av nye produkter og tilgang på nye markeder, vil trolig gi bedre resultater enn ensidig satsing på nyskaping og nyetablering.
Kristelig Folkeparti går inn for:
220 å bedre rammevilkårene for små og mellomstore bedrifter, bl.a. gjennom støtte til etablering av fellestjenester og oppbygning av en landsomfattende database om SMB.
221 at myndighetene aktivt må legge forholdene til rette både for eksisterende virksomhet og for nyskapning og nyetablering, bl.a. ved forenkling av byråkrati, skjemavelde og regelverk.
222 at eiere som velger å arbeide i egen bedrift ikke diskrimineres skattemessig. Delingsmodellen må ytterligere forbedres.
223 at Statens Nærings- og Distriktsutviklingsfond spesielt må tilgodese små og mellomstore bedrifter med risikovillig kapital.
224 at fylkeskommunen fortsatt er ansvarlig for samordning og styring av næringspolitiske virkemidler på fylkesplan. Det forutsettes økt samarbeid med kommunene og organisasjonene i næringslivet.
225 å tilrettelegge og stimulere til nettverksbygging mellom små og mellomstore bedrifter.
226 at forskningsresultater og ny teknologi gjøres lettere tilgjengelig, spesielt i små og mellomstore bedrifter (SMB), og at det legges opp til regionale kompetansesentra knyttet opp til FoU-institusjoner.
227 å legge til rette for økt sysselsetting i næringssvake distrikter, bl.a. ved en utjevning av transportkostnadene.
228 å styrke samarbeidet mellom det offentlige og næringslivet for økt internasjonal markedsføring av produkter og tjenester.
229 at eksportrettede bedrifter får rammevilkår som er tilpasset et internasjonalt marked.
230 en bedre samordning og bruk av FoU-midlene (forsknings- og utviklingsmidler) med tanke på å yte bedre hjelp til næringslivet, bl.a. ved nettverksbygging overfor de små og mellomstore bedriftene.
231 at norske skipsverft må kunne tilbys samme finansieringsmuligheter som øvrig internasjonal skipsbyggingsindustri.
232 at norsk industri fortsatt i hovedsak skal være privat. Statens "langsiktige" eierinteresser begrenses til tilfeller hvor overordnede samfunnsøkonomiske grunner eller avgjørende nasjonale interesser gjør det nødvendig.
233 at staten bør bidra til nyskaping og nødvendig omstrukturering, innenfor eksisterende bedrifter og ved dannelse av nye virksomheter, også gjennom midlertidig eierinteresse.
234 at industripolitikken som hovedregel baseres på generelle ordninger, men med mulighet for direkte støtte til enkelte bedrifter eller bransjer.
235 at det blir stimulert til knoppskyting ved etablerte virksomheter. Det må også oppfordres til bruk av lokale underleverandører.
236 at det må legges til rette for at offentlige og private bedrifter kan ta inn langt flere lærlinger enn i dag.
5.2.2 Arbeid og arbeidsmarked
Kristelig Folkeparti går inn for:
237 at nødvendige arbeidsmarkedsmidler blir tilført kommunene og fylkeskommunene slik at det på en enklere måte kan opprettes midlertidige arbeidsplasser for arbeidsledige.
238 at arbeidsgiveravgiften reduseres for ungdom under 25 år.
239 at det må bli bedre samordning mellom videregående skole og arbeidsmarkedsopplæringen (AMO).
240 økte muligheter for kombinasjon av trygd og arbeid.
241 at foreldre får anledning til å fordele uttak av redusert arbeidstid og permisjoner knyttet til omsorg for egne barn, over det tidsrom de er småbarnsforeldre (0-6 år).
242 større muligheter til fleksibel arbeidstid og deltid for familier med omsorgsarbeid i hjemmet.
243 at større arbeidsplasser får pålegg og tilskudd for å tilrettelegge for funksjonshemmede.
244 økt satsing på vernede arbeidsplasser.
245 å fjerne Gro-dagen.
246 å endre arbeidsmiljøloven slik at det blir enklere å ansette flere personer midlertidig i perioder med stor aktivitet.
247 at ungdom som ikke får arbeid etter avsluttet utdanning, får arbeidsledighetstrygd i en overgangsperiode i stedet for sosial stønad.
248 at ledighetsmidler må kunne brukes til å skape varige arbeidsplasser.
249 at det blir igangsatt og evaluert flere forsøk i ulike kommuner med 6-timers dag for tyngende omsorgsyrker.
250 at det arbeides for en rettferdig fordeling av arbeid ved at adgang til å ha flere jobber og overtid begrenses.
251 at kortsiktige sysselsettingstiltak ikke må undergrave det ordinære arbeidsmarkedet.
252 at for å få flere i arbeid må muligheten for en arbeidstidsforkortelse med tilsvarende lønnsreduksjon utredes.
253 at det settes i verk ytterligere tiltak mot svart arbeid og skatteunndragelse.
5.2.3 Skipsfart
Kristelig Folkeparti går inn for:
254 at norsk skipsfarts framtid må sikres med rammebetingelser som er internasjonalt konkurransedyktige. Vedtaket om et eget skatteregime for rederivirksomhet må følges opp med regler og kontrolltiltak som sikrer at eierne betaler vanlig skatt av midler som tas ut av rederivirksomheten.
255 økt innsats for å bedre sikkerheten til sjøs, og for å hindre miljøødeleggelser ved forlis og ulykker til sjøs.
256 skjerpede miljøkrav i skipsfarten, både mht. avgasskrav og for å hindre oljeutslipp. Det må satses på bruk av gass som drivstoff.
257 å sikre bredden i det norske maritime miljøet. Det er viktig at det rekrutteres norsk personell på alle nivåer ombord i norske skip. Med dette for øyet bør refusjonsordningen for norske sjøfolk i NOR og NIS-flåten føres videre.
258 å sikre likeverdige økonomiske rammebetingelser for sjøtransport og veitransport, slik at mer av transporten skjer sjøveien.
259 å øke andelen av norske offiserer og mannskap ombord i norske skip bl.a. gjennom fleksible opplærings-, bemannings- og arbeidstidsordninger. Rekrutteringsgrunnlaget kan økes ved å satse på grunn- og etterutdanning som gir kompetanse for arbeid i land etter avsluttet tjeneste i handelsflåten.
260 at forholdene legges til rette for at skipsfart, rigg- og supply-virksomhet kan fortsette som en norskeid næring og være internasjonalt konkurransedyktig.
5.2.4 Handel
Kristelig Folkeparti går inn for:
261 en mer restriktiv politikk med tanke på utbygging av nye store kjøpesentra.
262 at det må stimuleres til utvikling av alternative handelsformer, f.eks. via Internett. Samtidig må det iverksettes tiltak for å sikre at slik digital handel kan foregå sikkert og innenfor lovens rammer for tradisjonell butikkdrift.
263 støtte til utkantbutikker ved samlokalisering med offentlige etater.
264 at det sies nei til søndagsåpne butikker.
265 tiltak slik at forbrukerne sikres konkurranse i dagligvaremarkedet, ved å begrense kjededannelser.
266 at dagligvarehandlene sikres stabile kanaler for import fra utviklingslandene.
267 at det etableres interkommunalt samarbeid for å fastlegge butikkenes åpningstider.
268 at det innføres lavere momssatser på matvarer, bl.a. for å begrense grensehandelen.
5.2.5 Landbruk
KrF vil at målsettingen for landbrukspolitikken skal være matvaresikkerhet og en miljøriktig produksjon basert på lokale ressurser over hele landet, samt å ta vare på viktige verdier i vår nasjonale kulturarv. Dessuten at det er rammevilkår som gir daglig matvareforsyning over hele landet med mest mulig like priser.
Kristelig Folkeparti går inn for:
269 aktiv bruk av jord- og konsesjonslovgivningen for å sikre bosettingen, miljøet og en forsvarlig drift av jordbruksarealene.
270 at de som arbeider i landbruket må få en inntektsutvikling på linje med industriarbeidere.
271 at de som arbeider i landbruket får en inntekt som sikrer rekrutteringen til yrket.
272 å opprettholde samvirkemessig omsetning av råvarer, foredling og distribusjon av
landbruksprodukter.
273 kombinasjonsbruk i landbruket for å sikre bosetting i distriktene.
274 grenseregulering av kjerneområder for rovvilt slik at rovviltbestanden gis en bærekraftig utvikling, samtidig som egnede utmarksområder kan utnyttes til rein- og sauebeite.
275 å stimulere til eksport av nisjeprodukter innen landbruket.
276 en sterkere forskningsinnsats for å finne produksjonsmåter som begrenser forurensningen og bidrar til å fremme et landbruk i bedre økologisk balanse. Støtteordningene til landbruket må innrettes slik at det oppmuntres til økologisk landbruksproduksjon.
277 videreføring av frakttilskuddsordningen for basisvarer til/fra landbruket for å sikre mest mulig like priser i hele landet.
278 et sterkt vern mot nedbygging av produktive areal ijord- og skogbruk, samtidig som det legges vekt på å ta vare på og videreutvikle kulturlandskapet.
279 at jord- og skogbruk med svakt næringsgrunnlag får anledning til å kjøpe skogsområder fra statens skoger.
280 en skogspolitikk som stimulerer flerbruk av områdene og økologisk tilpasset avvirking.
281 at det stimuleres til økt foredling av norske treslag.
282 at det stimuleres til en bedre utnytting av våre rike beiteområder og til økt grovforproduksjon, og at de som har et krevende husdyrhold blir prioritert ved fordeling av landbruksstøtten.
283 at det må iverksettes virkemidler som sikrer at antall rein ikke overstiger det antall som beitearealene kan tåle.
284 at det legges opp til ordninger som fortsatt gir reell mulighet for pensjonsopptjening for begge ektefeller når de er sammen om arbeidsinnsatsen på bruket.
285 at etablering av alternativ næringsvirksomhet i distriktene i hovedsak må komme i tillegg til og ikke i stedet for landbruksvirksomhet.
5.2.6 Fiske og havbruk
Kristelig Folkeparti går inn for:
286 at fiskerinæringen i vesentlig grad skal bidra til å opprettholde bosettingen og sysselsettingen langshele kysten.
287 at fiskerinæringen får stabile og langsiktige rammevilkår, slik at de som er i næringen får forutsigbare rammer for videreutvikling.
288 at finansieringsordningene for modernisering av flåte og industri blir stabile og like gode som for andre næringer. Prosjekter som er fiskeripolitisk klarert (konsesjon) må få tilbud om verftsstøtte og tilgang til samme virkemidler som industrien på land.
289 at den tradisjonelle næringskombinasjonen med bl.a. fiske og jordbruk må gis
utviklingsmuligheter. Næringskombinasjoner må ikke frata kystbefolkningen rett til fiskekvoter.
290 egne rekrutteringskvoter (fiskekvoter) for ungdom som går inn i fiske.
291 at de beste fiskefeltene og oppvekstområdene sikres med tilstrekkelig vern mot oljevirksomhet, kombinert med strenge ansvars- og erstatningsregler.
292 internasjonale avtaler for å stoppe fiske i oppvekstområder og fangst av ikke-voksen fisk. Nasjonale
og internasjonale avtaler til vern av fiskeressursene må håndheves effektivt.
293 at varslings- og redningstjenester og kystvakter samordnes slik at sikkerheten styrkes.
294 å verne fjordene mot aktive fiskeredskaper som ødelegger ressursgrunnlaget for fjordfiskerne.
295 at fordeling av kvoter, konsesjoner og bestemmelser om redskapsbruk må bygge på følgende prinsipp:
- bidra til miljø- og ressursvennlig fangst
- bidra til å opprettholde distriktsbosetting og sysselsetting
296 at kystflåten får en rimelig andel av fiskeressursene som tas utenfor egen kyst.
297 omfordeling av kvoter mellom landsdeler og fartøygrupper som følge av fiskeriavtaler med 3. land.
298 at alle naturressurser skal kunne beskattes dersom det er økologisk forsvarlig.
299 at norske kvoterettigheter må sikres gjennom internasjonalt samarbeid, og kontrollen med det enkelte lands ressursuttak forbedres.
300 at utvidelse av norsk økonomisk sone til 250 nautiske mil vurderes.
301 å videreutvikle en moderne og konkurransedyktig fiskeflåte av store og små fartøy som eies av næringsutøvere som selv deltar aktivt i administrasjon og drift i fiske.
302 at salg, eksport og distribusjon av fisk blir forenklet og effektivisert. Dette må skje uten at kontrollmulighetene svekkes og i forståelse mellom de ulike aktørene i næringen.
303 at det etableres fast havarikommisjon ved ulykker til sjøs.
304 at Sikkerhetstjenesten styrkes ytterligere, spesielt i Nord-områdene.
305 at det ikke innføres noen form for omsettelige kvoter i Norge.
306 at havbruksnæringen gis rammebetingelser som legger til rette for en lønnsom drift innenfor miljømessig forsvarlige rammer.
307 at konsesjonsordningene brukes til å bevare havbruksnæringen som en distriktsnæring. Det må sikres størst mulig grad av lokale eierinteresser.
308 at den fiskerirelaterte næringsmiddelindustrien gjennom konsesjonsvilkår blir sikret lokal tilknytning og råstofftilgang.
5.2.7 Reiseliv
Norge har store muligheter for å videreutvikle reiseliv og turisme. Det er nødvendig at vi satser på dette området for å skape arbeidsplasser og inntjening. Men samtidig er det viktig å ha for øye en utvikling som gjør at vår natur og vårt særpreg - det turistene ønsker å se og oppleve - ikke belastes slik at det tar skade.
Kristelig Folkeparti går inn for:
309 at det offentlige engasjement innen reiseliv må ta utgangspunkt i det klare forretningsmessige vekstpotensiale og den distriktspolitiske betydning næringen har.
310 økt internasjonal markedsføring av Norge som reisemål.
311 at finansieringsordninger, distriktspolitiske virkemidler og eventuelle øvrige rammebetingelser må samordnes og effektiviseres for å kunne møte den sterke internasjonale konkurransen.
312 støtte til drift og økt støtte til investeringer i reiselivsbedrifter som satser på alkoholfritt miljø.
313 samordning av reiselivsutbygging og kulturtilbud, kurssentra etc.
314 at det opparbeides enkle plasser langs riks- og fylkesveiene for camping med bobiler o.l., og at fri camping forøvrig langs disse veier forbys.
5.3 Regional utvikling
Målet med all distriktspolitikk må være å sikre levedyktige og allsidige samfunn i distriktene. De distriktspolitiske virkemidler må effektiviseres ut fra dette siktemålet. I denne sammenheng må rammevilkårene for distriktene prioriteres framfor støtte til enkeltnæringer. Distriktspolitiske hensyn må fortsatt vektlegges i den økonomiske politikken. Samtidig må det legges vekt på å utvikle gode lokalmiljøer i byene og tettbebygde strøk, samt å møte de store sosiale behov som der gjør seg gjeldende.
5.3.1 Bosetting og distriktspolitikk
Kristelig Folkeparti går inn for:
315 å sikre fylkeskommunene og kommunene et selvstendig og tilstrekkelig inntektsgrunnlag slik at alle innbyggerne kan tilbys et likeverdig tjenestetilbud.
316 at man fortsatt peker ut enkelte distrikter som spesielle virkemiddelområder, avhengig av den enkelte regions behov.
317 at fylkeskommunene og kommunene gis en mer sentral rolle i det lokale og regionale plan- og utviklingsarbeid og i distrikts-, nærings- og sysselsettingspolitikken.
318 at det må sikres et variert arbeidsplasstilbud i distriktene slik at kvinner og ungdom forblir i kommunen.
319 at sammenhengen mellom sentralisering og miljøbelastninger utredes.
320 at det må legges til rette for at lokale ressurser i størst mulig grad kan videreforedles der de hentes ut.
321 at kommunale næringsfond også må inkludere satsingsfelt innen landbruket.
322 at ordningen med statlig tilskudd til kommunale næringsfond styrkes.
323 bedre rammevilkår for produktutvikling i distriktsbedrifter.
324 at distriktenes interesser skal ha høy prioritet i Statens Nærings- og Distriktsutviklingsfond ved at SNDs regionalorganisasjon styrkes og gis en sterkere lokal tilknytning.
325 at de distriktspolitiske virkemidler skal bidra til en positiv miljøutvikling.
326 at SIVAs (Selskap for Industrivekstanlegg) arbeid innenfor næringsutvikling gis høy prioritet.
327 at SND gis tilstrekkelige rammer og en risikoprofil som kan sikre finansiering av interessante prosjekter som er avskåret fra ordinære finansieringskilder. Det må legges vekt på rask saksbehandling.
328 å oppheve takstsoneordningen til Telenor A/S og innføre lik takst for hele landet.
329 at alle innbyggere må få et tilfredsstillende tilbud av grunnleggende posttjenester.
5.3.2 Bypolitikk
Kristelig Folkeparti går inn for:
330 at rammetilskuddet også bedre fanger opp storbyenes spesielle utfordringer, særlig i tilknytning til barnevern, rusmisbruk, eldreomsorg og helsesektor.
331 at det fortsatt settes av statlige midler til boligområder i bysentra med spesielle sosiale behov.
332 at det stimuleres til samarbeid mellom stat, fylke og kommune der politi, skole og frivillige organisasjoner går sammen for å bekjempe det store alkohol- og narkotikamisbruket som belaster oppvekstmiljøet for barn og ungdom.
333 økt offentlig innsats for å demme opp mot økende voldsbruk i byene.
334 at storbyene også får del i virkemiddelpakker med mål å skape nye arbeidsplasser i disse regionene.
335 et formalisert, interkommunalt samarbeid for å sikre god ressursutnytting og tjenlige løsninger av felles oppgaver som alternativ til bl.a. kommunesammenslåing.
336 at Oslo og andre større byer må tilføres økte statlige midler for bedre å kunne ta imot flyktninger/innvandrere.
337 at jernbanen og andre miljøvennlige transportmidler i lokaltrafikken til/fra de største byene styrkes.
338 at storbyenes spesielle miljø- og samferdselsproblemer må løses i samarbeid med statlige myndigheter. Kollektivtransporten må prioriteres.
5.3.3 Samferdsel
Kristelig Folkeparti går inn for:
339 at det utarbeides en strategi- og handlingsplan for samferdselspolitikken som tar sikte på å gjøre
Norge til et foregangsland når det gjelder mest mulig miljøvennlig samferdsel og trafikksikkerhet.
340 at det opprettes et nytt transportdirektorat, med ansvar for en helhetlig transportpolitikk der sjø, jernbane, vei og lufttrafikk inngår.
341 at gågatearealet i byene bør vurderes for å få en gradvis utvikling mot bilfrie kjerner, samtidig som funksjonshemmedes atkomstmuligheter sikres.
342 at veiutbyggingen i distriktene prioriteres, særlig i områder der veistandarden er lav, eller vei mangler, og at rasfarlige strekninger sikres.
343 at riksveiene må oppjusteres til minstestandard med fast veidekke og ti tonns akseltrykk.
344 opprusting av fylkesveiene.
345 at bilbrukerne må betale de reelle samfunnskostnadene ved å kjøre bil. Dette må bl.a. gjøres gjennom økte drivstoffavgifter og/eller veiprising. Frakttilskuddet opprettholdes og drivstoffprisene bør være mest mulig like over hele landet. Avgiftssystemet må stimulere til bruk av mer miljøvennlige alternativ, som f.eks. elektriske biler. Det bør være avgiftsfritak på utstyr som øker sikkerheten eller reduserer forurensning.
346 at veifattige kystdistrikter sikres gode ferge- og båtforbindelser, også som alternativ til dyre bru- og tunnelprosjekter.
347 at reise- og transportutgifter over lange distanser fortsatt utjevnes, særlig med tanke på Nord-Norge.
348 at det blir gjort vedtak om gradvis forlengelse av Nord-Norge-banen, og at prosjektering blir satt i gang.
349 en uavhengig vurdering av framtidig strategi for jernbanen i Norge. Utredningen må bl.a. ta opp NSBs tilnærmede monopolsituasjon og konsekvenser av ulike strategier for norsk jernbane i framtida.
350 at NSB har som mål at ubenyttet bygningsmasse/lokale stasjonsbygninger utnyttes for å bedre det lokale servicebehov og skape økt trygghet for passasjerene.
351 at NSB i samarbeid med lokale og regionale myndigheter satser på innføring av såkalt lettbanemateriell på trafikksvake jernbanestrekninger. Slikt materiell bør også vurderes brukt som del av kollektivtilbudet i våre større byer med jernbane.
352 at Stad skipstunnell blir realisert.
353 langt sterkere satsing på jernbanen for å få en mer miljøvennlig transport, og gjøre jernbanen mer konkurransedyktig i forhold til fly.
354 at NSBs lokaltrafikk i Oslo-området styrkes med utbygging til dobbelt og tredobbelt spor på de mest trafikkerte strekningene - samtidig som kjøretiden reduseres. Parkeringsplasser ved jernbane- og forstadsbanestasjoner utbygges.
355 at tungtransport i størst mulig grad søkes overført til jernbane og skip.
356 tungtransporten må i størst mulig grad få rammevilkår som gjør dem konkurransedyktige i forhold til utenlandske transportører.
357 at kollektivtransporten prioriteres framfor privatbilisme i byer og tettsteder. Kollektivtilbudet må tilrettelegges for funksjonshemmede, eldre og reisende med barnevogn, og gjøres mer attraktivt med hensyn til priser og reisetid.
358 at arbeidet med gang- og sykkelveier i byer og tettsteder og langs de trafikkfarlige veier påskyndes.
359 at servering på ferjer, moteller og andre serveringssteder langs hovedferdselsårer må være alkoholfrie.
360 at null-prinsippet innføres i norsk promillelovgivning. Det innføres samme promille-lovgivning i sjø- som i vegtrafikken.
361 å sikre et tjenlig flytilbud i distriktene.
362 at nye bompengeinntekter kan brukes til å utvikle kollektivnettet.
363 opprustning/bygging av valgt trase for Kyststamvegen. Det må legges stor vekt på miljøhensyn og trafikkgrunnlag.
364 å samordne areal- og transportplanlegging for å øke bruken av miljøvennlige transportformer.
365 å utvikle NSBs stambanenett mellom byene i Sør-Norge (Østfoldbanen, Vestfoldbanen, Bergensbanen, Dovrebanen, Rørosbanen og Sørlandsbanen).
366 sammenkobling mellom Vestfoldbanen og Sørlandsbanen.
367 å arbeide for at utbyggere av store samferdselsprosjekter forplikter seg på å gjennomføre prosjekter etter etiske retningslinjer. Lokalbefolkning og kommuner må sikres gjennom miljømessige og helsemessige konsekvensutredninger i forkant av prosjektene.
368 at kommuner hvor store samferdselsprosjekter gjennomføres gis ressurser til en forsvarlig planprosess.
369 at kalkyler og beregninger i forbindelse med veiutbygginer ikke ensidig baserer seg på vekst, men i større grad tar utgangspunkt i ønsket trafikkutvikling.
370 å legge mer vekt på jordvern ved veiutbygginger.
5.3.4 Svalbard
Kristelig Folkeparti går inn for:
371 å opprettholde et funksjonsdyktig samfunn i Longyearbyen.
372 at naturvernhensyn tilpasset arktiske forhold må være retningsgivende for den næringsvirksomhetog turisme som tillates på Svalbard.
373 at sysselmannen gis ressurser til en sterk norsk suverenitetshåndhevelse, også når det gjelder miljøbestemmelser.
374 at arbeidet med etablering av høgskoleutdanning og forskning knyttet til polområdene videreføres.
5.4 Boligpolitikk
Bolig og nærmiljø er en viktig ramme omkring dagliglivet for såvel familien som den enkelte.
Boligpolitikken må ha for øye at alle skal kunne skaffe seg egen bolig, tilpasset sin og familiens økonomi og behov.
Den offentlige bostøtte og boligfinansiering må samordnes, for til enhver tid å ha oversikt over samlet omfang, samt fordelingsvirkningene. Målet må være å sikre en fordeling av støtten, slik at flest mulig kan få trygghet for eget hjem.
Kristelig Folkeparti går inn for:
375 at fordelen av å bo i egen bolig ikke beskattes.
376 at Husbanken må gi lån til kjøp og modernisering av eldre boliger.
377 at den offentlige boligfinansiering legger større vekt på førstegangsetableringene, ved at Husbanken også gir lån til toppfinansiering.
378 fortsatt fradragsrett for tap ved salg av bolig.
379 utvidelse av ordningen med boligsparing for ungdom (BSU). Det må gis skattefradrag for sparing av inntil 20 000 årlig og skattefradraget må økes til 30 prosent av spart beløp. Maksimalt sparebeløp økes til 120 000.
380 at dokumentavgiften ved kjøp av bolig faller bort ved første boligkjøp for unge under 35 år.
381 at bostøtteordningen gjøres gjeldende også for husstander som er finansiert gjennom andre banker enn Husbanken.
382 å styrke arbeidet for å oppgradere det visuelle miljø, bl.a gjennom en videreutvikling av samarbeidet med "Norsk Form".
383 at flere nye boliger bygges med livsløpstandard.
6. Familien i sentrum
Familien er den grunnleggende enhet for fellesskap, verdiformidling, sosial læring og omsorg.
Samfunnet er fullstendig avhengig av familier som fungerer. Vi må derfor sikre et bedre og mer helhetlig oppvekstmiljø. Foreldre må gis mulighet til å ta det ansvaret de har for barna. Økonomiske reformer og arbeidstidsreformer må sikre dette.
Kristelig Folkeparti ser det som en av sine fremste oppgaver i politikken å verne og styrke ekteskap og familie, - både i lovgivning, økonomi og offentlig planlegging.
KrF ser på familier og nærmiljø som viktige sosiale nettverk som bør styrkes. Dette er bl.a. av stor betydning for overgangen til en bærekraftig utvikling med redusert forbruk. Det bør stimuleres til levende nærmiljøer og familier der lokalt engasjement og miljøtiltak er en naturlig del.
6.1 Familieformer og offentlige ordninger
Familie- og ekteskapslovgivning, sosiale og økonomiske ordninger skal bygge på det livslange ekteskapet og verne om ekteskapet som samlivsform. Ekteskapet skal ha en særstilling, og ordninger som diskriminerer ekteskapet i forhold til andre samlivsformer må fjernes.
Kristelig Folkeparti går inn for:
384 at lover og forskrifter sikrer ektefellene som likeverdige personer i sitt økonomiske fellesskap.
385 at skatteregler og overføringsordninger utformes slik at familier med omsorg for barn får et reelt valg i spørsmålet om utearbeid eller hjemmearbeid, og at arbeidet i hjemmet blir økonomisk oppvurdert.
386 en familieskattlegging som styrker økonomien for småbarnsfamiliene, en-inntektsfamiliene, eneforsørgerne og enslige med lav inntekt.
387 at skatte- og trygderegler som gir fordeler til samboere fjernes.
388 at øvre grense i barnetrygden heves til 18 år, og at satsene gjøres aldersgraderte. Barnetrygden må øke minst i samme takt som prisstigningen.
389 at barnetrygden fortsatt ses på som kompensasjon for utgiftsøkning ved å ha barn, og ikke gjøres behovs-prøvet etter foreldrenes inntekt.
390 statlig kontantstøtte som svarer til den statlige driftsstøtte til barnehager, til familier med barn under skolepliktig alder uten fulltids barnehageplass. Støtten utbetales også til de som har deltidsplass i barnehage, men reduseres i forhold til barnets oppholdstid i barnehagen.
391 at fødselspenger i barnets første leveår blir en felles ordning for både yrkesaktive og personer uten inntekt. Minstenivået i den nye ordningen knyttes til grunnbeløpet i folketrygden og heves til 1,5 G.
392 skattefradrag for utgifter til barnepass også for eninntektsfamilier.
393 en ordning med omsorgsvikariat som gir foreldre med barn under skolepliktig alder rett til permisjon med delvis lønn.
394 at barnetrygd fra 16. svangerskapsuke utredes.
395 at ordningen med omsorgslønn etter sosialtjenesteloven skal innebære en plikt til å yte omsorgslønn til alle som kan dokumentere å ha særlige eller uvanlig tyngende omsorgsfunksjoner. 50 prosent av omsorgslønnen må dekkes av staten.
396 adgang til å ta permisjon uten lønn fra arbeid i inntil 2 år for å utføre omsorgsoppgaver for pleietrengende nære slektninger, med rett til å beholde lønns- og konkurranseansiennitet.
397 likestilling og likeverd for enslige gjennom økonomiordningene, boligpolitikk og de sosiale hjelpetiltak.
398 at trygdeytelsene til aleneforeldre ikke reduseres selv om barnebidraget er større enn minstebidraget.
399 at fedre som tar ut fødselspermisjon skal kunne gjøre dette uten inntektstap.
400 at nære slektninger til enslige med barn kan få rett til 4 ukers omsorgspermisjon ved fødsel med kompensasjon fra Folketrygden.
401 muligheter til et halvt års etterutdanning for de som har vært hjemme med omsorg for barn i mer enn tre år.
402 at Folketrygden dekker 50 % av kostnadene ved adopsjon av utenlandske barn.
403 at meklingsordningen vedr. barnefordeling, omsorgsspørsmål og samværsordninger etter separasjon og skilsmisse styrkes og videreutbygges, og at det legges større vekt på å komme frem til forpliktende avtaler til beste for barna.
404 at meklingsordningen gjøres gjeldende også ved samlivsbrudd mellom samboere.
405 at loven om registrert partnerskap for homofile oppheves.
406 at foreldre som har, eller får vite at de får, et funksjonshemmet barn må settes i kontakt med foreldre som har slike barn, eller andre som arbeider i en slik sammenheng. I alle kommuner må det være folk som stiller opp og vurderer hver enkelt families hjelpebehov og rettigheter, samt bistår med søknader og skaffer nødvendige hjelpetiltak.
407 at ektefellenes samlede opparbeidede pensjonsrettigheter i den tiden de har vært gift, skal deles likt ved ev. skilsmisse.
408 at lesbiske og homofile par ikke får adgang til å være fosterforeldre eller å adoptere barn.
6.2 Familievern
Gjennom all offentlig informasjon og holdningsskaping skal det legges særlig vekt på at familien styrkes og at foreldrene blir mer bevisste på sitt ansvar for barna. Helsestasjonene har en viktig plass i dette arbeidet.
Kristelig Folkeparti går inn for:
409 at familiekunnskap og familievern skal inngå som fast tema i etikkundervisning på videregående skole.
410 at det gis tilbud om ekteskapsforberedende og ekteskapsbevarende kurs, og at det bevilges midler til dette.
411 en raskere utbygging av familievernkontorer i både frivillig/kirkelig og offentlig regi. Driften må sikres gjennom øremerkede tilskudd.
412 at alle nybakte foreldre gis tilbud om kurs/samtalegrupper.
413 at det i kommunene, f.eks. ved helsestasjonene, gis tilbud om rettledning for foreldre i spesielt vanskelige perioder.
414 etablere flere mødrehjem der enslige og vanskeligstilte mødre kan bo i eget husvære i forbindelse med nedkomst og nødvendig etablering.
415 opprettelse av flere krisesentre for mishandlede kvinner og deres barn. Det økonomiske grunnlaget for disse må sikres ved offentlige tilskudd.
6.3 Barnehager
Kristelig Folkeparti vil se behovet for videre barnehageutbygging i forbindelse med innføring av kontantstøtte til småbarnsfamilier. I den videre barnehageutbyggingen må barna og familienes behov være utslagsgivende, slik at de som ønsker barnehageplass for tilbud om det.
Kristelig Folkeparti går inn for:
416 statlige driftstilskudd til barnehagene.
417 at barnas og foreldrenes reelle behov skal styre balansen mellom heltids-, korttids- og familiebarnehager, samt barneparker og åpne barnehager.
418 at den kristne formålsparagrafen i barnehageloven og rammeplanen må sikres og følges opp i barnehagens hverdag.
419 at det gjennom lovgivning, regelverk og praksis sikres full rett til etablering og drift av private, ikke-kommersielle barnehager. Diskriminering av disse må aktivt motvirkes.
6.4 Barnevern
Økning i rusmisbruk, psykiske lidelser og familieoppløsning har ført til økt press på barnevernet. En rekke steder er det vanskelige tilstander innenfor barnevernet, spesielt med henblikk på manglende praktiske muligheter for avlastning og/eller omsorgsovertakelse etter at omsorgssvikt er avdekket. For bedre å bøte på dette må forebyggende arbeid styrkes, bl.a. ved at utsatte familier får faglig rådgivning, hjelp og oppfølging på et tidlig tidspunkt.
Kristelig Folkeparti går inn for:
420 bedre faglig hjelp til og oppfølging av fosterhjem.
421 at det lages en offentlig utredning om fosterhjemsomsorgen.
422 utbygging av barne- og ungdomspsykiatrien, herunder økt kompetanseoppbygging.
423 videre oppfølging av den nasjonale handlingsplan for barnevern, bl.a. med hjelp til gatebarn og unge rusmisbrukere.
424 behandlingssentre for incestofre i alle fylker, og støtte til forebyggende tiltak mot incest.
425 rett til 4 ukers permisjon med lønn for fosterforeldre ved plassering av fosterbarn under skolepliktig alder, og 1 uke med lønn for barn i skolepliktig alder.
426 at ingen skal diskrimineres eller vrakes som fosterforeldre p.g.a. livssyn.
427 en bedre samordning av ressursene innenfor barnevernsinstitusjonene og barne- og ungdomspsykiatri.
428 at alle offentlig ansatte som arbeider med barn og unge må vise vandelsattest.
7. Trygghet i fellesskapet
7.1 En trygg alderdom
Ethvert eldre menneske har krav på et verdig og selvstendig liv, og å få være aktivt med i samfunnet.
Eldre mennesker er en uensartet gruppe, med ulike ressurser og ulike behov. Svært mange eldre har store ressurser, og Kristelig Folkeparti vil at disse skal brukes aktivt, bl.a. til beste for andre eldre med hjelpe-/bistandsbehov.
Det er fortsatt store udekkede behov i de grupper av eldre som er omsorgs- og pleietrengende. Eldre med behov for pleie og omsorg vil derfor fortsatt være et viktig satsingsområde.
Kristelig Folkeparti går inn for:
429 fleksibel pensjonsalder fra fylte 64 år for alle og bedre adgang til kombinasjon mellom trygd og arbeid.
430 å heve inntektsnivået for minstepensjonistene.
431 fjerning av all diskriminering av ektepar i forhold til samboere når det gjelder pensjon.
432 utredning og gjennomføring av minstestandarder på ytelsene til eldre.
433 at det opprettes eldreombud.
434 sterkere satsing på forebyggende helsearbeid blant eldre, bl.a. ved at alle personer over 70 år får tilbud om årlig helsekontroll.
435 at ingen skyves ned i helsekøer kun på grunn av alder.
436 økt samarbeid mellom eldresentre og skoler/barnehager, for å utjevne generasjonskløfter.
437 at eldre trekkes mer inn i omsorgsarbeid for andre eldre, bl.a. gjennom frivillighetssentralene.
438 at alle eldre som ønsker det får tilbud om enkeltrom eller omsorgsbolig.
439 at det legges til rette for at frivillige organisasjoner kan gi bo-, service- og aktivitetstilbud til eldre.
440 flere dag-, korttids- og rehabiliteringsplasser i syke- og aldershjem.
441 at alle eldre som trenger det, får tilbud om trygghetsalarm.
442 at reglene om aldersgrenser for private tjenestepensjoner og pensjonsforsikringer må gi mulighet til fleksibelt uttak av pensjon.
443 å opprette flere krise- og omsorgssentre for eldre.
7.2 Livsstil, helse og sosial trygghet
Det er påvist klare sammenhenger mellom livsstil, forbruk, helse, miljø og velferd. Den enkeltes valg av livsstil har derfor også virkning for hele samfunnet.
Livsstilssykdommer p.g.a. galt kosthold, manglende mosjon, bruk av rusgifter, overforbruk av medikamenter etc. utgjør en stadig større del av det totale sykdomsbildet. I den offentlige helseopplysning må det derfor legges enda større vekt på den enkeltes personlige ansvar. Dagens forbrukersamfunn og -mentalitet tar ikke tilstrekkelig hensyn til skaperverket. KrF mener at den enkelte må gjøres ansvarlig i forhold til sin egen livsstil.
Valg av samlivsform og omsorg for andre har også med valg av livsstil å gjøre. En god og bærekraftig ressurspolitikk betyr å holde fast på den trygghet og stabilitet som ekteskapet gir som rammen for barneomsorg, og å støtte alle som vil ta omsorg for egne barn og eldre/syke.
Det må bli en mer rettferdig ressursbruk innenfor helsestellet. Finansierings- og organisasjonsformene her må ha som siktemål å tilstrebe et reelt samspill mellom tilbud og etterspørsel.
Helse- og sykdomsbegrepet må avgrenses, slik at man oppnår en mer nøktern bruk av ressursene innenfor helsestellet og målretter ressursene.
7.2.1 Livsstil og samfunnsøkonomi - kampen mot rusgifter
Sammenhengene mellom livsstil og samfunnsøkonomi må klargjøres ytterligere, bl.a. gjennom styrket forskning. Det offentlige har et ansvar for å informere allmennheten om konsekvensene av skader og ulykker som er forårsaket av rusgift-bruk. Edruskapspolitikken må i mye større grad enn nå konsentrere seg om å forebygge skader.
KrF vil arbeide for en restriktiv linje i tildeling av skjenke- og salgsbevillinger for alkohol, slik at det blir et lavest mulig antall bevillinger i kommunene.
Kristelig Folkeparti går inn for:
444 å avdekke årsakene til trafikkulykker for derved bedre å kunne iverksette forebyggende tiltak.
445 at subsidie- og avgiftspolitikken stimulerer til sunn livsstil og gode forbrukervaner.
446 at avholds- og andre edruskapsorganisasjoner får bedre arbeidsforhold, bl.a. gjennom økt statsstøtte.
447 vesentlig styrking av Statens fond for alkoholfrie hoteller og restauranter. Fondet må kunne gi støtte både til drift og investering.
448 bedre service fra Statens rusmiddeldirektorat til fylkes- og primærkommunene.
449 fortsatt aktiv kamp mot narkotika-ondet, både gjennom holdningsskapende virksomhet, informasjon, opprettholdelse av dagens grensekontroller og styrking av politi og påtalemyndighet i straffeforfølgningen av narkotikaforbrytelser. Det må vurderes å ytterligere heve straffenivået for de ulike typer narkotikaforbrytelser. KrF tar avstand fra forsøk på avkriminialisering av besittelse og bruk av narkotiske stoffer.
450 en bedre samordning av tiltak i narkotika- og alkoholpolitikken mellom forvaltningsnivåene.
451 økt statlig støtte til kommuner og fylkeskommuner som ønsker å gjennomføre tiltak mot økt bruk av hardere narkotiske stoffer og tiltak mot "overdosedødsfall".
452 utdeling av gratis engangssprøyter til narkomane skal skje i samarbeid med
kommunehelsetjenesten, der dette er nødvendig for å forebygge smitte og annen helsefare.
453 videreføring av metadonprosjektet for spesielt sterkt belastede narkotikamisbrukere.
454 en handlingsplan for reduksjon av alkoholforbruket med 25 % fra 1987 til år 2000, i tråd med tidligere anbefalinger fra Verdens Helseorganisasjon og Stortinget.
455 at alkohol- og tobakksprisene og statens avgifter stiger minst like mye som den alminnelige prisøkningen. Det er et mål at avgiftene skal avspeile de samfunnsmessige kostnadene som alkohol og tobakk påfører landet.
456 at Vinmonopolets utsalg er stengt på lørdager.
457 forbud mot ethvert forsøk på å selge alkoholholdige drikker på billigsalg, på tilbud, etc.
458 sterk reduksjon i avansene ved ølsalg og ved skjenking av øl, vin og brennevin, og at avgiftene økes tilsvarende.
459 at eventuelt ølsalg bør skje gjennom ølmonopol, fortrinnsvis kommunale. Subsidiært ønsker KrF at ølsalget skal skje over egen disk.
460 å arbeide for tak på antall skjenkebevillinger. Skjenketiden om natten må innskrenkes.
461 at kommunale alkoholavgifter øremerkes kontroll-, behandlings- og forebyggende tiltak, bl.a. kanalisert gjennom ungdomsarbeid.
462 å arbeide for alkoholfrie ungdomsmiljøer for barn og ungdom.
463 senket grense for alkoholnivå i øl i klasse II.
464 mer effektiv kontroll og håndheving av skjenkebestemmelsene.
465 at både produksjon, besittelse og bruk av hjemmebrent skal være ulovlig.
466 at det ikke skal serveres alkohol ved offentlige tilstelninger.
467 avskaffelse av avgiftsfritt alkohol- og tobakksalg i samtrafikk med andre land.
468 egne tilbud for opphold på behandlingshjem for kvinner med alkoholproblemer.
469 adgang til tvangsinnleggelse av gravide rusmisbrukere i helseinstitusjon også av hensyn til fosteret.
7.2.2 En forebyggende helsepolitikk
Svært mye kan spares, både av pengeressurser og menneskelige lidelser, ved å forebygge helseskader. Kristelig Folkeparti vil styrke opplysningsarbeidet, herunder at media i større grad må brukes aktivt av det offentlige for å informere om sammenhengene mellom livsstil, miljø, helse og offentlig økonomi.
Reduksjon av helseskadelig forurensning av jord, luft, vann og næringsmidler er også et viktig forebyggende tiltak.
Kristelig Folkeparti går inn for:
470 at samlivs- og seksualopplysningen må være etisk forankret og sikte mot det livslange samliv innenfor ekteskapets ramme. Den må videre ta sikte på å forebygge abort, kjønnssykdommer og andre sykdommer som har sammenheng med ustabile samlivsformer.
471 en sterk satsing på skolehelsetjenesten og ungdommens helsestasjon, der ungdom kan komme uten avtale og prate med helsepersonell om spørsmål som angår pubertet, seksualitet, spiseforstyrrelser, o.l..
472 at ungdomsskoleelever og elever i videregående skole får god prevensjonsveiledning, og at prevensjonsmidler må bli lettere tilgjengelig.
473 intensivert opplysningsarbeid om skadevirkningene av tobakks- og rusmiddelbruk.
474 innskjerping og effektiv håndheving av reklameforbudet mot alkohol og tobakk.
475 statlig støtte til frivillige organisasjoners forebyggende og behandlende arbeid.
476 klarere krav til og oppfølging av inneklima/-miljø i skoler, barnehager og andre offentlige bygg.
477 en godt utbygget primærhelsetjeneste, hvor hjemmesykepleie, hjemmehjelp og helsesøstertjeneste prioriteres.
7.2.3 En samordnet helse- og sosialtjeneste
Det må tilstrebes en sykehusfinansiering som gir et reelt samsvar mellom aktivitetsnivå og ressursforbruk ved det enkelte sykehus.
Det psykiske helsevern har alt for små ressurser, og Kristelig Folkeparti mener at staten i kommende periode må ta et krafttak for å heve denne delen av helsetilbudet opp på et mer akseptabelt nivå.
Ellers må det være et mål at alle som trenger sykehusbehandling, får dette innen rimelig tid, og at alle deler av landet får et likeverdig helsetilbud.
Kristelig Folkeparti går inn for:
478 at sykehusene gis anledning til å kreve døgnbetaling for ferdigbehandlede pasienter som kommunene ikke finner plass til på sykehjem e.l.
479 videreutvikling av PU-omsorgen, på basis av erfaringene fra HVPU-reformen.
480 at private organisasjoner og institusjoner skal få mulighet til å gi tilbud innenfor helsetjenesten på linje med offentlige institusjoner. De private organisasjonenes og institusjonenes egenart må respekteres.
481 at private helsetjenester som helt eller delvis blir drevet med offentlige midler, må tilpasses offentlige helseplaner og stå under samme faglige kontroll som offentlige tiltak.
482 at helsepersonell får full reell samvittighetsfrihet i forbindelse med krav om reservasjon mot abortinngrep.
483 at alle sentrale målsettinger som pålegger kommunene og fylkene tiltak for å nå disse, følges opp med tilstrekkelige og varige økonomiske overføringer som gjør det mulig for kommunene og fylkene å iverksette og drive tiltakene.
484 at utdanningskapasiteten for helsepersonell økes, slik at befolkningens behov for helsearbeidere dekkes.
485 nasjonale minstenormer for økonomisk sosialhjelp.
486 gravferdsstøtte til alle på 8000 kroner.
487 en reell satsing på utbygging av psykisk helsevern, spesielt primærhelsetjenesten, akuttplasser og langtidsplasser for kronisk syke.
7.2.4 Trygd og arbeid
Kristelig Folkeparti mener at trygdeordningene - ved siden av å sikre tilstrekkelig inntekt for den som fyller vilkårene - må tilstrebe å få folk over i produktivt arbeid, der hvor dette er mulig. Trygdemisbruk i enhver form må bekjempes.
Kristelig Folkeparti går inn for:
488 en sterkere fondsbasering av folketrygden.
489 rett til attføringspenger for familiepleier når omsorgsmottakeren faller fra.
490 forsøk med alternativ bruk av trygdemidler ved arbeidsløshet.
491 justering av sykelønnsordningen ved innføring av 2 karensdager og reduksjon av sykelønnen til 90 % av full lønn. Kronisk syke og foreldre med fravær på grunn av barns sykdom må unntas fra ordningen.
492 at trygdeytelser til foreldre med alvorlig syke barn ikke reduseres ved lengre sykdomstilfeller.
493 at foreldre med omsorg for langtidssyke barn må ha rett til full lønn så lenge som nødvendig, for å kunne være hos barnet på sykehuset eller behandlingsinstitusjonen.
494 at ventetiden ved behandlinger av søknader og anker innenfor trygdevesenet reduseres, bl.a. ved tilføring av personellressurser og ved forenkling og delegering av saksbehandling.
495 forenkling av Folketrygdlov og samordningslovgivning.
496 at aldersdifferensiert trygdeinnbetaling blir utredet (ulik trygdepremie for ulike aldersgrupper).
497 at funksjonshemmede som har utdanning som et attføringstiltak, får rett til et praksisår som en del av attføringsordningen.
7.3 Funksjonshemmede i samfunnet
Funksjonshemmede har krav på - og må sikres - mest mulig likeverdige vilkår i samfunnet i forhold til funksjonsfriske.
Sentralt her er bl.a. funksjonshemmedes adgang til deltakelse i arbeidslivet, i samsvar med sine forutsetninger.
Kristelig Folkeparti går inn for:
498 lovfestet rett til avlastning for familier med omsorg for funksjonshemmede, samt bedre muligheter for familiemedlemmer med særlige omsorgsoppgaver å få omsorgslønn etter sosialtjenesteloven.
499 fortsatte bevilgninger over statsbudsjettet slik at unge funksjonshemmede som nå bor i eldreinstitusjoner kan få mer egnede boliger. Bevilgningene må dekke engangskonstnadene ved utflytting, og på linje med PU-reformen også følges opp med midler til drift i noen år.
500 at et tannhelsetilbud for kronisk syke og funksjonshemmede blir lovfestet.
501 at flere fjernsynsprogrammer blir tekstet/tolket for døve, og at teksttelefontjenesten for døve og hørselshemmede gis bedre arbeidsvilkår slik at de kan være i stand til å tilby tilfredsstillende service.
502 å videreutvikle kombinasjon av lønn, trygdeutbetaling og andre støttetiltak fra staten i samarbeid med de funksjonshemmede selv.
503 flere arbeidsmarkedsbedrifter i offentlig og privat virksomhet. Rammevilkårene må utformes slik a det kommer alle grupper funksjonshemmede til gode.
504 at transportordningene for funksjonshemmede må bedres.
505 at TT-tjeneste for funksjonshemmede skal være et alternativ med hensyn til anvendelighet, og at tilbudet skal koste det samme som reise med vanlig kollektivt transportmiddel.
506 at funksjonshemmede skal ha rett til tekniske hjelpemidler som kompensasjon for
funksjonsnedsettelse.
7.4 Rettsvern og kriminalitet
Etter Kristelig Folkepartis oppfatning er det et klart behov for en mer bevisst rettsoppfatning i samfunnet og en større respekt for lov og rett.
I et rettssamfunn må enhver borger ha trygghet mot overgrep på liv, helse, personlig integritet og eiendom.
Det må i fremtiden fokuseres mer på situasjonen for ofrene for overgrep og kriminelle handlinger.
Ofrene må ha rett til skadeserstatning, og de må få hurtig og rettferdig behandling.
7.4.1 Personvern og rettssikkerhet
Kristelig Folkeparti får inn for:
507 at muligheten til fri rettshjelp bedres vesentlig, bl.a. ved at inntektsgrensen for å motta slik rettshjelp heves til minst kr. 100.000,-.
508 ytterligere styrking av personellsiden i rettsapparatet, samt økt effektivisering ved hjelp av EDB m.v., slik at saksavviklingen forseres.
509 at politiet må gis nok ressurser til å håndheve pass- og immigrasjonskontroll på en rettferdig og grundig måte.
510 lovforbud mot å legge bort straffesaker der gjerningsmann er kjent.
511 at alle må få innsyns- og korreksjonsrett i alle registre man er registrert i.
512 at politiet får ressurser til å bekjempe nye kriminalitetsfenomen som data og internettkriminalitet.
513 bedre beskyttelse av offeret i lovverket. Skadelidtes krav på erstatning må gis prioritet fremfor de offentliges krav på ev. bøter i straffesaker.
514 strengere krav til personvern i alle media.
515 at det blir forbud mot å samle inn og bruke genetisk informasjon om enkeltmennesker til kommersielle formål.
516 at Datatilsynet må bli et uavhengig organ.
7.4.2 Kriminalitet og kriminalomsorg
Kristelig Folkeparti går inn for:
517 styrking av etterforskningskapasiteten for volds- og vinningsforbrytelser.
518 styrking av politiets etterforskningskapasitet i narkotikasaker.
519 at ordningen med konfliktråd videreutvikles.
520 at lovbrytere i større grad tilpliktes å betale erstatning selv for hærverk og andre straffbare handlinger.
521 større vekt på samfunnsnyttig arbeid under soning, bl.a. som sosial- og arbeidstrening for lovbrytere.
522 økt satsing på terapeutisk behandling som en del av soningsopplegget for sedelighetsforbrytere.
523 forsterket holdningsskapende arbeid samt effektive tiltak mot videovold og pornografi.
524 kamp mot prostitusjon, bl.a. ved tiltak mot bordellvirksomhet samt ved å gjøre kjøp av seksuelle tjenester straffbart.
525 at soningsfanger skal ha rett til individuell sjelesorg og kunne delta i religiøse handlinger.
526 å styrke ordningen med fengselsprester.
527 økt statsstøtte til frivillige organisasjoners fengselsarbeid.
528 at bruk av samfunnstjeneste som soningsform skal knyttes mer til individuell vurdering av domfelte.
529 styrket ettervern, bl.a. ved hjelp av innsats fra frivillige organisasjoner.
530 forebyggende arbeid og innsats mot hverdagskriminalitet ved å satse mer på nærpolitimodeller.
531 at fengselsundervisningen styrkes slik at tilbudene kan tilpasses den enkelte innsatte.
532 økt satsing for å hindre seksuelle overgrep mot barn.
533 økt utanningskapasitet ved Politihøgskolen.
8. Kulturarv og kirke
8.1 Kultur og verdivalg
Moderne teknologi, internasjonal påvirkning og økende kommersialisering gjør at styrking og videreutvikling av egen kultur blir stadig viktigere. Nye generasjoner står i fare for å miste sine kulturelle røtter. Det er viktig å formidle norsk kultur og den kristne kulturarv til disse.
Kulturminnevernet må styrkes. Det vil styrke den nasjonale identiteten og bevisstheten om våre kulturelle røtter. Frivillig engasjement må stimuleres ved en rimelig balanse mellom egenansvar og offentlig ansvar for de ulike oppgavene. Særlig bør kulturtilbudet overfor barn og unge styrkes.
8.1.1 Kulturutfoldelse
Kristelig Folkeparti går inn for:
534 at den offentlige kulturpolitikken må bygge på den kristne og humanistiske kulturarven og samtidig være åpen for positive impulser fra andre kulturer.
535 å styrke det etiske fundament vårt samfunn bygger på, bl.a. ved at økonomiske motiv ikke får dirigere kulturtilbudet.
536 at samarbeidet mellom det offentlige og de frivillige organisasjonene styrkes, slik at en gjennom felles innsats kan skape et mer aktivt kulturliv.
537 at kulturtilbudet må gjøres mer tilgjengelig for funksjonshemmede.
538 å verne og videreutvikle samisk kultur.
8.1.2 Mediepolitikk
Kristelig Folkeparti går inn for:
539 at landet vårt sikres et differensiert medietilbud, både geografisk, ideologisk og politisk. Dette må også ligge til grunn for utformingen av pressestøtten.
540 en fri og uavhengig informasjonsformidling, men det må settes strenge krav til selvjustis og etisk bevissthet i media.
541 at NRK fortsatt skal ha en særstilling som kringkastingsinstitusjon i Norge.
542 at NRK, TV2 og P4 må følge bedre opp sine vilkårsfestede forpliktelser i forhold til vår nasjonale og kristne kulturarv.
543 at NRK fortsatt skal ha enerett til å kreve inn lisens. Reklameforbudet føres videre, og sponsing av NRKs programmer begrenses gjennom klare rammer.
544 å bygge ut NRK«s distrikt-TV.
545 en fortsatt restriktiv holdning til reklame i kringkastingsvirksomhet.
546 at NRK skal legge stor vekt på å formidle det kulturelle mangfold i vårt land, der også organisasjoner inviteres til å produsere egne program fra sitt virkeområde.
547 at kravet om 25 prosent nynorskandel i NRK opprettholdes og overholdes.
548 at det stilles krav om at norsk lovgivning vedrørende reklame for alkohol, tobakk og reklame direkte rettet mot barn skal gjøres gjeldende for all videreformidling av utenlandske satellitt-fjernsynskanaler, via kabel eller eter fra sentralantenne, i Norge. Internasjonalt vil vi arbeide for forbud mot tobakk- og alkoholreklame i alle medier.
549 at Norge skal spille en sentral rolle i utformingen av internasjonal mediepolitikk og ha som mål å bekjempe kommersiell bruk av vold, pornografi, rusgifter og annet programinnhold som virker nedbrytende på individ og samfunn.
550 at god barnefilm prioriteres ved økonomisk tilskudd.
551 at voldsinnslag i fjernsyn må reduseres og at sendingene må være voldsfrie før kl. 21.00
552 at kinostyrene gjennom godkjente retningslinjer øver større innflytelse på repertoarpolitikken ved kommunale kinoer.
553 at Statens filmkontroll opprettholdes. Medlemmene av filmkontrollen må ansettes på åremål.
554 økt innsats mot mentalt skadelige og diskriminerende innslag som vold og porno på video og i dataspill gjennom offentlig forhåndskontroll, konsesjonsplikt for importører av video og bedre oppfølging av gjeldende lovgivning for video-omsetning.
555 konsesjon for omsetting av dataspill og aldersdeklarasjon for dataspillene.
556 at det opprettes et bredt sammensatt teknologiråd som kan gi råd til Storting og Regjering.
8.1.3 Organisasjonsliv og viktige institusjoner
Kristelig Folkeparti går inn for:
557 at de frivillige organisasjonene sikres gode arbeidsvilkår og økonomisk støtte.
558 frivillige organisasjoners rett og mulighet til å arbeide ut fra sin overbevisning og egenart. Dette må sikres gjennom lover og støtteordninger og bl.a. innebære frihet for trossamfunn i ansettelses- og lærespørsmål.
559 stimulering av frivillig ideelt arbeid gjennom skattereglene.
560 at statlig støtte til barne- og ungdomsorganisasjonene styrkes, og at en gjennom regelverket for støtte ivaretar det mangfold som er blant organisasjonene og stimulerer til aktivt organisasjonsliv.
561 at forutsetningen for offentlig tilskudd må være at virksomheten skjer i rusfrie miljøer.
562 at sosial- og velferdstjenesten, som bl.a. drives av Den indre Sjømannsmisjon og fiskernes organisasjoner, fortsatt sikres.
563 at omfanget av statlige lotterier og spill reduseres, bl.a. gjennom å begrense topp-premien.
Inntektene fordeles på idrett, kultur, forskning og ideelle organisasjoner.
564 at statlige og private pengespill har felles tak på premien.
565 at organisasjoner og institusjoner som arbeider ut fra ideologiske og livssynsmessig grunnlag, får reelle muligheter til å virke ut fra sin egenart.
566 at uorganisert ungdoms behov prioriteres gjennom forsterket samarbeid mellom kommune, lokalsamfunn og de ulike barne- og ungdomslagene.
567 at ordningen med tilskudd til kommuner som ønsker å investere i allaktivitetslokaler videreføres og styrkes.
568 at idrettsorganisasjonene støttes, særlig med sikte på masseidrett.
569 at kommunale musikk- og kulturskoler blir sikret gode arbeidsvilkår bl.a.ved lovfesting av tilbudet og ved at statsstøtten økes.
570 at regionteatrene blir prioritert i den offentlige teaterstøtten.
571 at bygde- og distriktsmusene sikres økonomisk støtte og faglig veiledning.
572 forsterket innsats for vern av kultur- og fortidsminner, lokalmiljø og fredede bygninger.
573 at bibliotekene opprettholdes som et gratis tilbud.
574 at videoformidlingen gjennom bibliotekene videreutvikles.
8.2 Kirke og kristenliv
Den norske kirke, frikirkene og de frivillige organisasjonene gjør en innsats av grunnleggende verdi for samfunn og enkeltmennesker gjennom forkynnelse, sjelesorg, undervisning, diakoni og kulturelt og sosialt arbeid. Det offentlige må legge til rette for gode arbeidsvilkår.
Kristelig Folkeparti går inn for:
575 at reformarbeidet innen Den norske kirke følges videre opp slik at Kirken sikres selvstyre i åndelige spørsmål, tilsetting av proster og biskoper, og friere rammevilkår i sin økonomiforvaltning. Statskirken må opprettholdes så lenge flertallet i Den norske kirkes egne organer ønsker det.
576 at Den norske kirke blir tilført ressurser slik at den kan utføre sine lovpålagte oppgaver, jfr. den nye Kirkeloven, og at Kirkemøtet sine vedtatte satsingsområder blir fulgt opp i statsbudsjettet.
577 at gevinst ved eventuelt salg av kirkens eiendommer tilfaller kirkelige formål.
578 brannsikring av eldre kirker.
579 at Den norske kirke, frikirkene og de frivillige kristelige organisasjoner blir tatt med på høring i spørsmål som berører deres virksomhet eller har andre vesentlige etiske sider.
580 at det innføres skattefrie beløp for gaver til kristelig og humanitært arbeid.
581 et lovfestet arealtilskudd til frikirkebygg, bedehus og kirkelige bygg.
582 at det i kommunenes arealplanlegging avsettes tilstrekkelig grunn til bygging av kirker og forsamlingslokaler.
583 at den offentlige støtten til kulturbygg også må gis til organisasjonseide forsamlingshus uten krav som bryter med retningslinjene for virksomheten.
584 at den kirkelige tjeneste for nordmenn i utlandet, bl.a. gjennom Den norske Sjømannsmisjon/Norsk kirke i Utlandet sitt arbeid, opprettholdes og utvikles i forhold til behovene.
585 at de kirkelige tjenestene i tilknytning til helse- og omsorgsinstitusjonene bygges ut.
586 statlig medansvar for verneverdige kirkebygg.
587 at trossamfunn utenfor statskirken sikres de tilskudd som loven gir dem rett til. Ansvaret for Lov om trossamfunn overføres til Kirkedepartementet.
8.3 Andre religioner
Menneskesynet i den kristendemokratiske ideologi erkjenner at mennesket er et åndsvesen, og at religionsutøvelse er en naturlig del av denne siden ved mennesket.
Kristelig Folkeparti går inn for:
588 like rettigheter for all religionsutøvelse og alle menighetsformer, innenfor rammen av norsk lov.
589 at alle menigheter og organisasjoner som mottar økonomisk støtte fra det offentlige må kunne framlegge regnskap og medlemslister. En forutsetning for slik støtte er at man ikke uttrykker trusler mot andre mennesker, eller nekter å ta avstand fra slike trusler.
590 at det legges vekt på kvinnepolitiske utfordringer i møte med innvandrerkvinnenes sosiale og religiøse situasjon.
591 at omskjæring av kvinner ikke tillates.
592 at personer som kommer til Norge for å fungere som menighetsledere må gjennomgå et obligatorisk kurs i norsk og samfunnsfag, slik at de lettere kan orientere seg i det norske samfunnet.
9. Utdanning
9.1 Lære for livet
Skolen er ved siden av hjemmet samfunnets mest grunnleggende oppdragerinstitusjon. Her skal barn og unge læres opp til å bli selvstendige og gagnlige mennesker i hjem og samfunn. Skolens betydning på dette området har økt i de siste årene. Det stilles store krav til skolen, både med hensyn til kunnskapsformidling, verdiformidling og omsorg. Samtidig tar flere mennesker utdanning. Behovet for omskolering, tilleggsutdanning, etterutdanning og voksenopplæring er økende i takt med stadig hurtigere endringer i teknologi og samfunn.
9.1.1 Verdiformidling, oppdragelse og omsorg
Kristelig Folkeparti går inn for:
593 tiltak som kan bidra til at skolens kristne formålsparagraf og sentrale målsettinger realiseres i skolens hverdag gjennom faglig innhold, arbeids- og vurderingsformer og i skolemiljøet forøvrig.
594 at kristendomsfaget blir obligatorisk i lærerutdanningen og utvidet til 10 vekttall.
595 at etikk- og religionsundervisning blir obligatorisk ved alle studieretninger i den videregående skolen.
596 at den obligatoriske seksualundervisningen må tilpasses det modningsnivået elevene er på.
Helsesøster må trekkes inn i denne undervisningen. Holdninger og etikk må vektlegges.
597 at undervisning om skadevirkningene av alkohol, narkotika og tobakk, og holdningsskapende arbeid, intensiveres tidligere i grunnskolen. Det satses på å formidle det positive med en rusfri livsstil.
598 at skolehelsetjenesten styrkes og lovfestes. Denne skal være skoleeiers ansvar. Samarbeidet med PPT/barnevernet utvides slik at det økende omsorgsbehovet i skolen kan ivaretas på en forsvarlig måte.
599 av helsemessige grunner må kroppsøvingsfaget styrkes.
600 at det skal være mulig å få fritak fra de deler av undervisningen som for enkelte strider mot deres integritet.
9.1.2 Kunnskap og faglig kvalitet
Kristelig Folkeparti går inn for:
601 at skolen har nasjonale minstestandarder som ivaretar et mest mulig likeverdig skoletilbud i landet.
602 at kriterier som legges til grunn for sektortilskuddet til grunnskolen, også ivaretar en skolestruktur med små skoleenheter.
603 at prinsippet om fri skolegang opprettholdes.
604 miljøundervisning på alle klassetrinn og skolenivå, og i alle studieretninger.
605 at det utvikles programvare og planer for hvordan informasjonsteknologien kan benyttes som pedagogisk virkemiddel i undervisningen i grunnskolen. Skolen må sikres det nødvendige utstyret for å kunne følge planene, og det må bli gitt opplæring til lærerne som skal bruke IT-teknologien i undervisningen.
606 Det må legges bedre til rette for at IT blir en del av undervisningen, og det må gis opplæring i bruk av Internett i skolen.
607 at elever i videregående skole får et stipend til kjøp av skolebøker.
608 at skolen i sterkere grad må forberede elevene på de forpliktelser og det ansvar et familieliv vil kreve. Undervisningen i samlivslære/heimkunnskap/familiekunnskap må utvikles i pakt med skolens verdiforankring.
609 at det drives holdningsskapende arbeid overfor næringslivet slik at fremmedkulturelle lærlinger får like gode muligheter som andre lærlinger.
610 at prosjektet "Distriktsaktiv skole" videreføres for å bidra til at skolen i sterkere grad gir elevene impulser til å tenke kreativt i forhold til å skape arbeidsplasser og samfunnsbygging.
611 at flyktningers og innvandreres situasjon og kultur blir en naturlig del av undervisningen og fagplanene, tilpasset de lokale forhold.
612 at effekten av morsmålsundervisningen evalueres, og norskundervisningen for fremmedspråklige barn og unge intensiveres.
613 at innsatsen for kartlegging av og hjelp til lese- og skrivesvake elever intensiveres, og at det blir gitt mer informasjon og skolering i skolen om problemene.
614 å styrke den spesialpedagogiske kompetansen i helsetjenesten, barnehagen, grunn- og videregående skole.
615 at funksjonshemmede sikres fullverdige skoletilbud etter sakkyndig vurdering og i samarbeid med foreldrene. Døve skal fremdeles ha rett til døveskole.
616 at det utarbeides en handlingsplan for videregående opplæring og høyere utdanning for samisk ungdom.
617 at det legges økt vekt på den uformelle vurderingen i skolen. Skolens løpende vurdering må gi uttrykk for elevenes samarbeidsevne, innsats, arbeidsvilje, orden og evne til kreativ tenkning i tillegg til faglig standpunkt.
618 at bruk av karakter-vurdering står ved lag i ungdomsskolen og i den videregående skolen.
619 at skolen i større grad må tilstrebe at jenter og gutter vurderes likt og får like mye oppmerksomhet.
620 at det innføres evalueringsordninger som sikrer en jevnlig evaluering og oppfølging av undervisningens innhold og organisering.
621 at samarbeidet mellom hjem og skole styrkes, både i grunnskolen og i videregående skole.
622 at alle avgangselever i den videregående skolen skal avlegge muntlig eksamen.
623 at gjennomsnittet av standpunktkarakter og eksamenskarakter føres på vitnemålet.
624 at lærebøker skal foreligge på begge målformer til samme tid og til samme pris. I den grad dette ikke skjer ilegges forlagene dagbøter.
625 at muntlig og skriftlig opplæring i sidemål i ungdomsskolen og videregående skole sikres.
626 at produksjon av læremidler på samisk blir intensivert.
627 at læremidler for funksjonshemmede og elever med lese- og skrivevansker, må lages i tide, slik at de får samme mulighet til utdanning som andre barn og unge. Nødvendig teknisk utstyr må stilles til disposisjon.
628 at lærlingeordningen utvides med flere fag, også innenfor offentlig sektor, og at det offentlige tar inn flere lærlinger. Sterkere samarbeid mellom bedrifter og skole for å bedre den faglige og pedagogiske kompetansen i lærlingeordningen.
629 at det fortsatt satses på å opprettholde og videreutbygge voksenopplæringstilbud som tilfredsstiller samfunnets krav til omskolering, etterutdanning, og som sikrer bedriftene den nødvendige kompetanse.
630 at opplysnings- og studieorganisasjonene sikres tilfredsstillende arbeidsvilkår.
631 at merkostnadene ved å bo på hybel i videregående skole må dekkes inn ved økt stipend.
632 at fraværsregelen i den videregående skole på 12 dager for organisasjonsarbeid må utvides til 15 dager.
633 gode velferdsordninger for elever i videregående skoler, som f.eks. kantinetilbud.
634 at elever som bor slik at nærmeste videregående skole ligger i nabofylket, må få mulighet til å gå på
denne skolen.
635 at det tilrettelegges nødvendige elev- og studentboliger ved statlige utdanningsinstitusjoner.
636 at det innføres fleksible ordninger som gjør det lettere for voksne å få videregående opplæring.
637 at Reform 94 og 97 blir evaluert, bl.a. for å sikre nødvendig fleksibilitet. Det må foretas en etterberegning av kostnadene ved Reform 97, med tanke på å dekke kommunenes utgifter.
638 at antall grunnkurs i den videregående skole må vurderes.
9.1.3 Foreldrerett, folkehøgskoler og friskoler
Kristelig Folkeparti går inn for:
639 at foreldrenes rett til å velge opplæring for sine barn respekteres, bl.a. ved at dagens mulighet for hjemmeundervisning blir opprettholdt og tilrettelagt.
640 at friskolene fortsatt sikres en fri og uavhengig plass i utdanningssystemet, bl.a. ved økonomisk støtte og frihet i ansettelsesspørsmål. Støtten beregnes på grunnlag av elevtall og reelle kostnader i offentlig skole, i samsvar med privatskoleloven.
641 at folkehøgskolenes pedagogiske frihet ivaretas og brukes aktivt, f.eks. i utprøving av nye undervisningstilbud og former. Tilskuddsordningene må opprettholdes.
642 et lovfestet arealtilskudd til bygging av private skoler.
9.2 Høyere utdanning og forskning
Samfunnet vil i stigende grad være avhengig av en høyt utdannet befolkning. Det må derfor være et sentralt mål å øke andelen av befolkningen som tar høyere utdannelse. Utdanningsmønsteret må samsvare med samfunnets reelle behov for kompetanse. Det må være en målsetning at studiestøtteordningene fungerer slik at de fremmer lik rett og lik mulighet til utdanning, uavhengig av kjønn og sosial, økonomisk og geografisk bakgrunn. Ordningen må være slik at det gis mulighet til å være heltidsstudent slik at effektivitet og gjennomstrømning ved studiestedene økes.
Kristelig Folkeparti går inn for:
643 at alle som har kompetanse og ønsker og studere, skal få en plass innenfor høgskole og universitetssystemet og at det legges til rette for desentralisert høgskoleundervisning.
644 at alternative opptakskriterier vurderes ved opptak til universiteter og høgskoler.
645 at universiteter og høgskoler får økt ressurstilgang.
646 likebehandling av offentlige høyskoler og private, ideelle institusjoner.
647 satsing på Norgesnettet, bl.a. for å sikre spisskompetanse og arbeidsdeling i utdanning og forskning.
648 at norske studenter i økende grad får anledning til å delta i internasjonale utvekslingsprogram og oppholde seg ved utenlandske læresteder. Eksamener i utlandet bør i utgangspunktet godkjennes fullt ut etter "år for år-prinsippet".
649 at norske universitet må bli bedre til å fylle opp sin kvote av utenlandske studenter, spesielt fra den tredje verden. Kvotene for studenter fra land i Sør må økes.
650 at all forskning må være forpliktet på en etisk ramme som bygger på hensynet til og respekten for liv og menneskeverd.
651 at deler av forskningen må bli mer næringsrettet.
652 strengere rapporteringsplikt for forskning innen bioteknologi.
653 at etikk innføres som obligatorisk emne innen all høyere utdanning.
654 at det stilles tilstrekkelig med frie midler til disposisjon, slik at en sikres en uavhengig, mangfoldig og kritisk forskning.
655 at forskning på kvinnerelaterte lidelser opp-prioriteres.
656 å stimulere til økt bruk av tverrfaglige og helhetlige perspektiv. Aktuelle samfunnsspørsmål som Nord-Sør og miljøvern bør få større plass i høyere utdanning.
9.3 Studiefinansiering
Kristelig Folkeparti går inn for:
657 at stipendandelen økes til 40 %, på sikt til 50 %. Studielån må fortsatt være rentefritt i studietida. Rentetrappen på studielån bør fjernes.
658 forbedring av sosiale ordninger for studenter med barn. Dette innebærer bl.a. at faren må få like rettigheter som mora, ved at han får lån omgjort til stipend. Dette må gjelde uansett om mora er student eller ei.
659 at det legges til rette for at gifte studentpar må få studierett i samme by, dersom de ønsker det.
660 at studenter fortsatt må stå mantallsført i hjemstedskommunen.
661 at lån og stipend justeres i takt med kostnadsstigningen.
662 at studielånsrenten fortsatt skal fastsettes av Stortinget.
663 at tilbakebetalingsvilkårene for studielån blir vurdert for ytterligere forbedringer.
664 at godkjenningsordninger for lån og stipend for private skoler ikke innskrenkes.
665 at funksjonshemmede som p.g.a. funksjonshemmingen trenger lenger tid for å sluttføre sin universitets- eller høgskoleutdanning, må få rimelig tilleggstid finansiert ved stipend.
666 at staten tar et større ansvar for å sikre studentboliger på studiestedene.
9.4 Informasjonsteknologi - fremtidens utfordring
Kristelig Folkeparti ser på utviklingen innenfor informasjonsteknologien som en sektorovergripende utfordring. Utviklingen på dette området har vært omfattende, og den vil fortsette. Norge har gått igjennom en utvikling fra å være et industrisamfunn basert på råvareproduksjon til et teknologi- og informasjonssamfunn basert på kunnskap.
Kristelig Folkeparti mener det hittil ikke har vært politisk vilje til å satse tilstrekkelig på kunnskap, slik at Norge kan ligge i forkant av utviklingen. Et forskningsmiljø rettet mot nyskapning og som preger utviklingen, og kunnskap om informasjonsteknologiens utvikling og muligheter, vil være et konkurransefortrinn for Norge. Dersom dette skal realiseres, må det investeres i kunnskap både i utdanningsinstitusjoner og i næringslivet.
Kristelig Folkeparti mener denne utviklingen i første rekke krever investeringer og innsats innenfor skolesektoren. Det er vesentlig i et kunnskapssamfunn som Norge at elevene sikres en basiskunnskap innenfor datateknologi, som forbereder dem på det IT-samfunnet de er en del av. Det er vesentlig at alle elever får like muligheter til slik kunnskap.
Det er videre vesentlig at det innenfor høyskole- og universitetsutdanningene legges til rette for forskning og utvikling på et bredt felt innenfor informasjonsteknologi ogkommunikasjon. Det er bare på denne måten Norge kan opparbeide seg kunnskap og kompetanse til å være konkurransedyktig på dette viktige eksport- og handelsmarkedet.
Kristelig Folkeparti mener det er nødvendig at den teknologiske infrastrukturen, skole- og utdanningspolitikken, næringslivspolitikken og den økonomiske politikken viser politiske prioriteringer som er villig til å satse på en av de største utfordringene vårt samfunn står overfor; den informasjonsteknologiske utviklingen.
Kristelig Folkeparti går inn for:
667 at elevene skal få mest mulig like muligheter for kunnskap om informasjonsteknologi og bruk av data. Derfor må data- og IT-undervisningen i skolen styrkes.
668 økte investeringer i datamateriell i skoleverket. Det må være tilstrekkelig materiell på skolene både til egen undervisning i data, og til at elevene kan bruke informasjonsteknologi i andre fag.
669 økt satsing på forskning om informasjonsteknologi.
670 økt samarbeid mellom det offentlige og næringslivet i utformingen av en nasjonal strategi for IT-satsing.
FORKORTELSER :
AAN: Alternativ til Abort i Norge.
AMO: Arbeidsmarkedsopplæring.
G: Grunnbeløpet i folketrygden
Grunnbeløpet i folketrygden brukes i beregningen av en rekke pensjons- og trygdeordninger. Per 1996 ca. 38.000 kr.
IMF: International Monetary Fund - Det internasjonale pengefondet. Dette ble dannet i 1945 som en særorganisasjon innen FN. Det skal fremme det internasjonale valutamessige samarbeid og utvide den internasjonale handelen ved balansert vekst. IMF har over 140 medlemsland, der hvert land har en stemmeinnflytelse i fondet tilsvarende landets "vekt" i verdensøkonomien. IMFs hovedkvarter er i Washington.
IVF: In Vitro Fertilisering. Kunstig befruktning.
Lokal Agenda 21: Lokal Agenda 21 er den del av slutterklæringen fra FN-konferansen for miljø- og utvikling (UNCED) i Rio de Janeiro i 1992 som omhandler miljøvernarbeid i kommunene.
NOR-/NIS-flåten: Norsk Ordinært Skipsregister/Norsk Internasjonalt Skipsregister.
OECD-landene: Organization for Economic Co-operation and Development. Følgende land er med: Australia, Østerrike, Belgia, Canada, Danmark, Finland, Frankrike, Tyskland, Hellas, Island, Irland, Italia, Japan, Luxembourg, Nederland, New Zealand, Norge, Portugal, Spania, Sverige, Sveits, Tyrkia, England, USA, Jugoslavia.
OSSE: Organisasjonen for Samarbeid og Sikkerhet i Europa. Dette er en organisasjon med mer enn 50 land i Europa pluss USA og Canada, som tar sikte på å styrke bestrebelsene for normalisering og avspenning i Europa. (Tidligere gjaldt det spesielt avspenning mellom øst og vest.)
Parisklubben: En uformell sammenslutning av kreditorland, der lån og andre gjeldsforpliktelser blir reforhandlet.
Produsentregisteret: Et register over produsenter som produserer varer godkjent av fair-trade handelsordningen, en merkeordning for "rettferdige varer" fra Sør.
Rettferdige varer: Rettferdige varer - varer som er merket med et "fair-trade"-merke, som indikerer at produsenten har fått en viss minstepris eller mer.
SMB: Små og mellomstore bedrifter.
SND: Statens Nærings- og Distriktsutviklingsfond.
Verdensbanken: En internasjonal bankinstitusjon som låner ut penger i form av to ulike typer lån. Lån med tilnærmet markedsrente og 15-20 års nedbetalingstid, og lån med 0,25% administrasjonsgebyr og 35-40 års nedbetalingstid.
WTO: World Trade Organisation, Verdens Handelsorganisasjon, opprettet som en videreføring av de gamle GATT-avtalene, for å regulere og kontrollere handel og handelsvilkår. WTO fastsetter regler for toll, import-restriksjoner osv.. Hovedprinsippet er at alle skal behandles likt. (GATT: General Agreements on Tariffs and Trade.) synet og synet på skaperverket i sin helhet forplikter til et aktivt arbeid mot materialisme og forbrukskultur.
