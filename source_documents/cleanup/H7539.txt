
Bergen Høyre
Program 2003-2007
Høyres formålsparagraf
"Høyre vil føre en konservativ fremskrittspolitikk, bygget på det kristne kulturgrunnlag, rettsstaten og folkestyret, for å fremme personlig frihet og sosialt ansvar, medbestemmelse og eiendomsrett, og et forpliktende nasjonalt og internasjonalt samarbeid".
Tillit til Høyres representanter
Høyres representanter skal være seg bevisst at de er valgt på grunnlag av tillit. Representantene må etterleve strenge etiske retningslinjer for å være denne tilliten verdig. Høyres tillitsvalgte i kommunen skal unngå personlige fordeler av en slik art at de kan påvirke, eller gi allment inntrykk av å påvirke handlinger, saksforberedelser eller vedtak.
Fortrolige opplysninger som mottas i forbindelse med behandling av saker i kommunen, må respekteres og ikke brukes til personlig fordel. All informasjon som gis i forbindelse med virksomhet for kommunen skal være korrekt og pålitelig.
Høyres representanter i Bergen kommune skal også følge de til enhver tid gjeldende etiske retningslinjer for Bergen kommune, samt de regler for taushetsplikt og konfidensiell behandling som gjelder for slike type saker.
Innledning
Bergensere har alltid hatt et sterkt engasjement for byen sin. En hver som noen gang har forsøkt å få gjennomslag for ideer og planer om endringer av byens utseende har merket et stort engasjement og en rik flora av meninger og oppfatninger. Dette sterke engasjementet for byen og dens utvikling er imidlertid en av bergensernes sterkeste sider.
Bergen Høyre søker med sitt program å gi svar og noen retningslinjer for hvordan vi mener byens fremste utfordringer skal møtes. Vårt utgangspunkt er vår grunnleggende tro på at det enkelte menneske selv har de beste forutsetninger for å ordne sitt eget liv, og legge til rette for sin egen tilværelse.
Bergen kommune har en viktig rolle i alle bergenseres liv. Kommunen leverer og produserer mange av de grunnleggende velferdstjenester - fra vugge til grav - som er nødvendige for at byen vår skal være et godt sted å bo. Samtidig kan ingen kommune noen gang erstatte de mest grunnleggende kvaliteter i godt liv; samværet med ens nærmeste.
I dette programmet trekker Bergen Høyre opp retningslinjene for hvordan vi mener kommunen som ansvarlig for disse tjenestene skal levere dem best mulig, og med best mulig ressursutnyttelse. Samtidig skal vi forholde oss til knappe rammer og et betydelig opparbeidet underskudd. Dette vil kreve tøffe omstillinger, men Høyre er beredt til å se dem gjennomført.
Kommunen har imidlertid andre viktige oppgaver. Den er en av de viktigste premisseleverandørene for utviklingen av de lokalsamfunn vi alle bor i. I dette programmet trekker Bergen Høyre opp noen retningslinjer for utviklingen av byen vår, men først og fremst vil vi utnytte bergensernes eget engasjement for byen sin. Vi vil slippe til de mange bergensere som har gode ideer og planer for utviklingen av byen, og som i dag opplever kommunen som en motstander som bidrar til stillstand og stagnasjon.
Bergen kommune er i en alvorlig økonomisk situasjon. Høyre ønsker å etablere et handlekraftig flertallsbyråd for å få gjennomført en nødvendig omstilling i kommunen som kan frigjøre ressurser til sterkere satsing på barn, helse og eldreomsorg. Det som må til for å realisere de endringer vi ønsker er at Høyre nå får slippe til i styringen av byen, etter 16 år i opposisjon.
Oppvekst og frivillig organisasjonsliv
Høyre er opptatt av å sikre et trygt og godt oppvekstmiljø for alle barn og unge i Bergen. Det vil alltid være foreldrene som spiller den viktigste rollen i barn og unges oppvekst, men det er kommunens ansvar å legge til rette for drift av barnehager og skoler så vel som idrett og fritidsaktiviteter. Når det gjelder undervisning og fritid vil Høyre vektlegge respekt for barn og unge som selvstendige individer, med ulike interesser, evner og forutsetninger.
Høyre vil derfor at kommunen i samarbeid med private og frivillige aktører skal tilrettelegge for et variert og mangfoldig oppveksttilbud. Foreldre og barn skal sikres tilbud av god kvalitet, som gir det enkelte barn trygghet på egne evner og ferdigheter og stimulerer til nysgjerrighet og egenaktivitet.
Skole
Høyre tror på en skole som tar elevene på alvor, og som gir hver enkelt elev en undervisning tilpasset evner, interesser og forutsetninger. Høyre tror på en skole der det stilles krav til eleven, men hvor det også stilles krav til skolens undervisning og resultater. Høyre vil ha en skolepolitikk som gir frihet for skolene til å utvikle seg forskjellig, slik at det skapes et større og mer spennende mangfold for elever og foreldre. Høyre vil også gi elever og foreldre en ubetinget rett til å velge skole ved å innføre fritt skolevalg i Bergen.
For Høyre er skolens innhold, undervisningen, det viktigste. Høyre ønsker frihet og selvstyre for den enkelte skole, slik at rektor og lærere selv kan organisere skolens hverdag og utforme undervisningsopplegg ut fra elevenes interesser og skolens forutsetninger. Høyre vil stimulere til mangfold og premiere skoler med gode resultater. Høyre vil satse på læreren, gjennom satsing på etterutdanning og muligheter for individuell avlønning av særlig dyktige lærere. Høyre ønsker å satse sterkere på bruk av IT i undervisningen, og særskilte tiltak for å hjelpe elever med lærevansker. Samtidig som det er viktig at skolen stimulerer elevene til kreativitet og nysgjerrighet, ønsker Høyre å stille større krav til elevenes kunnskapsnivå og læringsutbytte. Høyre ønsker en åpen skolevurdering, der resultatene gjøres kjent for elever og foreldre.
Mange skoler sliter med for lite plass og gamle bygninger i dårlig stand. Høyre vil derfor prioritere investeringer i skolebygg. Høyre vil sørge for at de vedtatte prosjekter i skolebehovsplanen for Bergen blir finansiert og gjennomført. Særlig er det viktig å bygge ut skolekapasiteten i de bydeler som får sterk vekst i elevtallet, som Fana og Ytrebygda.
Internasjonale undersøkelser viser at den norske skolen trenger ytterligere satsing på. Disse undersøkelsene viser også at norske elever er sterkt plaget av bråk og uro i klassen. For å sikre et bedre læringsmiljø vil Høyre gi skoler og lærere økt myndighet til å iverksette tiltak for å få større respekt for krav til orden og oppførsel.
Mange elever som i dag står i kø for PPT-utredning, kan kanskje lettere hjelpes gjennom enkle tiltak i regi av skolene selv. Høyre vil se nærmere på ressursbruken på dette feltet. Høyre erkjenner at ikke alle elever kan finne seg til rette og få et fullverdig tilbud i den vanlige skolen. Høyre vil derfor verne om og sikre ressurser til de tre alternative adferdsskolene i Bergen, samt til de skolene som er spesielt tilrettelagt for funksjonshemmede elever. Kommunens skolefritidsordning er og skal fortsatt være et viktig tilbud.
Den pedagogiske og organisatoriske avstanden mellom grunnskolen og den videregående skole er stor, denne avstanden forsterkes ytterligere av at ansvaret er lagt til ulike forvaltningsnivåer. Høyre mener at ansvaret for de videregående skolene i byen skal overtas av Bergen kommune. Overgangen mellom de to skoleslagene, pedagogiske utviklingsmuligheter og større fagmiljø og faglige utfordringer for lærere, vil være områder der en bedre samordning mellom de to skoleslagene vil kunne gi positive effekter. En videre utfordring vil være å utnytte potensialet i samarbeidet mellom videregående skoler og høyere utdanningsinstitusjoner i Bergen.
Høyre vil satse på tiltak for å bedre rekrutteringen til realfaglige studier. Lokalt vil etablering av Bergen Vitensenter være et konkret tiltak som vil gi incitament både til lærere og elever når det gjelder motivasjon for å tilegne seg kunnskaper om teknologi og realfag.
Høyre vil
ü Gjennomføre en selvstyrereform for skolene der den enkelte skole gis frihet til å styre seg selv.
ü Innføre fritt skolevalg i Bergen for alle elever og foreldre. Alle elever skal ha fortrinnsrett til plass på den nærmeste skolen, skoleskyss dekkes etter vanlige regler, også for de elever som ikke har valgt sin nærskole.
ü Innføre individuell avlønning av rektorer og lærer som gjøre en ekstra god innsats.
ü Gi rektorene større ansvar, blant annet over personell og økonomi
ü Satse på etterutdanning av rektorer og lærere.
ü Ta initiativ til forsøk og større mangfold i skolen.
ü At det ved hver enkelt skole opprettes et styre med bl.a. representasjon fra lærere og foreldre. Styret og rektor har sammen ansvaret for den daglige driften av skolen.
ü Gi den enkelte skole større mulighet til variasjoner i pedagogisk opplegg gjennom at det kan søkes fritak/dispensasjon for fagplanen i L97.
ü Endre finansieringssystemet for skolene i Bergen slik at skolene i hovedsak finansieres etter prinsippet om at "pengene-følger-eleven".
ü Gjennomføre standardiserte prøver og brukerundersøkelser, og offentliggjøre resultatene av disse og annen skoleevaluering.
ü Sikre gjennomføringen av skolebehovsplanen for rehabilitering og nybygg
ü At Bergen skal søke om forsøksordning med ansvar for videregående skole (se "Den nye kommunen").
ü Utvikle samarbeidet mellom høyere læresteder og de videregående skolene, slik at overgangen til høyere utdanning blir bedre.
ü At alle elever i Bergen skal få mulighet til å delta i et undervisningsopplegg for entreprenørskap og elevbedrifter.
ü Videreføre driften ved adferds- og spesialskolene. Midlene til disse skolene direktefordeles med bevilgning per elev. Drift og kostnader knyttet til adferds- og spesialskolene fortsetter som byomfattende tilbud, og finansieres utenom kriteriesystemet.
ü Legge til rette for at alle elevrådene i Bergen skal samles til møte minst en gang i året.
ü Arbeide for at Bergen Vitensenter bygges ut som et regionalt vitensenter. Vitensenteret skal gi elever og lærere mulighet til å erfare teknologiske og realfagbaserte eksperimenter i en pedagogisk sammenheng hvor elevene "lærer ved å gjøre".
ü Tilrettelegge for økt bruk av opptaksprøver til yrkesrettede linjer. Disse kan gi elevene 1 - 3 ekstrapoeng som legges til ordinær poengsum basert på karakterene.
Barnehage
For å gi små barn et godt pedagogisk og sosialt tilbud, og gi småbarnsforeldre frihet til å kunne være yrkesaktive, er full barnehagedekning og et barnehagetilbud av god kvalitet viktige mål for Høyre. Private barnehager står for 2/3 av barnehageplassene i Bergen. En videre utbygging av plasser kan ikke skje uten samarbeid med de private barnehagene.
En privat utbygging av barnehagetilbudet er både raskere og rimeligere for kommunen. Høyre legger derfor stor vekt på å følge opp arbeidet for å bedre de private barnehagenes situasjon og sikre økonomisk likebehandling av kommunale og private barnehager, slik at foreldrebetalingen kan reduseres for alle. En økning av antall plasser, særlig småbarnsplasser, er viktig, men skal ikke skje på bekostning av kvaliteten for barna. Høyre er derfor imot en økning av antall barn pr. avdeling, dersom dette fører til redusert kvalitet og voksentetthet. Høyre vil likevel ikke motsette seg utprøving av ulike driftskonsepter i barnehagene, dersom kravene til kvalitet og barnas trivsel opprettholdes.
Høyre vil
ü Fortsatt prioritere utbygging av nye barnehageplasser, ved å tilrettelegge for private utbyggere gjennom kommunale garantier og tilgang på gratis tomter.
ü Gjennomføre fullt ut tidligere prinsippvedtak om likebehandling av private og kommunale barnehager.
ü Opprettholde voksentettheten i alle barnehager som mottar kommunal støtte. Det må likevel kunne åpnes for støtte til andre driftskonsept så lenge det skjer innenfor rammen av et forsvarlig pedagogisk tilbud og vedtatte kvalitetskrav.
Idrett, kultur og frivillige organisasjoner
Kommunen spiller en viktig rolle som tilrettelegger for fritidstilbudet for mange barn og unge. Idretten og andre frivillige organisasjoner spiller en avgjørende rolle. Høyres utgangspunkt overfor det frivillige organisasjonsliv er respekt for deres egenart og selvstyre. Høyre vil derfor at offentlig støtte og andre tiltak for denne sektoren i minst mulig grad skal være innrettet mot spesielle aktiviteter, men overlate til organisasjonene selv å utforme dette.
Høyre anser idrettens virksomhet i Bergen for å være av stor samfunnsmessig betydning, både som helseforebyggende og trivselskapende aktivitet for alle aldersgrupper. Idretten bidrar ved frivillig innsats til et omfattende aktivitetstilbud for kommunens innbyggere.
Høyre mener det er viktig at Bergen kommune er lydhør overfor idrettens synspunkter og behov når investeringer i nye anlegg skal foretas. Idrettens valgte organer må sikres reell innflytelse når disse og andre viktige beslutninger av betydning for idretten skal gjøres. Høyre anser det som nødvendig at vedtatte planer for investeringer og rehabilitering av anlegg følges opp med tilstrekkelige midler i kommunens budsjetter.
Høyre vil understreke det store og aktive svømmemiljøets resultater og betydning for Bergen som idrettsby, og at svømmeidretten i Bergen må gis like gode rammebetingelser som i de andre store byene. Høyre vil derfor prioritere ferdigstilling av nytt svømmeanlegg i kommende valgperiode.
Høyre anser det som viktig å legge til rette for økt satsing innen barne- og ungdomsidrett. I denne forbindelse må det satses på sterkere tilrettelegging også for uorganisert idrettsaktivitet. Høyre ser det derfor som viktig at Nærmiljøprosjektet kan utvides til flere bydeler.
Frivillige barne- og ungdomsorganisasjoner representerer et bredt spekter av tilbud og interesser, og stimulerer barn og unge til aktiv deltakelse og sosialt fellesskap. Høyre vil arbeide for å fremme disse organisasjonenes plass i samfunnet.
Høyre ser på de frivillige organisasjonene som viktige arenaer for å gi barn og unge ferdigheter og grunnlag for å engasjere seg i samfunnet. Men mange organisasjoner sliter med rekruttering, særlig av ledere. Høyre vil derfor satse på bedre kontakt mellom kommunen og organisasjonene, med sikte på kompetanseheving og utveksling av erfaringer om organisasjonsdrift, stimulere til nytenking og bruk av nye medier i informasjonsvirksomheten. Høyre vil også øke den kommunale støtten til organisasjonene og organisere det kommunale fritidstilbudet slik at det supplerer, og ikke konkurrerer med, de frivillige barne- og ungdomsorganisasjonene.
Høyre vil
ü Realisere nytt hovedanlegg for svømming med 50 meters basseng og stupemuligheter.
ü Prioritere fullføring av planlagte idrettsanlegg, i tråd med idrettens egne prioriteringer, før det planlegges nye anlegg.
ü At idrettsanlegg i større grad gjøres tilgjengelig for uorganisert bruk og trening.
ü Avsette områder til idrettsanlegg så tidlig som mulig i kommuneplanleggingen. I slike sammenhenger må idrettens organer være en høringsinstans.
ü Fortsatt prioritere frivillige barne- og ungdomsorganisasjoner økonomisk. Det må samtidig være mulighet for prosjektstøtte til tiltak gjennomført utenfor etablerte organisasjoner.
ü Sikre buekorpsene gode ekserserplasser og fortsatt kommunal støtte for å sikre denne viktige delen av Bergens kulturarv. I sammarbeid med korpsene vurdere hvordan buekorpsbevegelsen kan styrkes.
ü Bidra til at det etableres rusfrie treffsteder og ungdomstiltak i bydelene.
ü Øke støtten til frivillige barne- og ungdomsorganisasjoner, og stimulere til erfaringsutveksling på områder som lederutvikling, rekruttering og nyskapning
ü Legge til rette for bedre informasjon om organisasjonenes tilbud og aktiviteter gjennom bruk av Internett og nye medier
En åpen folkekirke
Høyre ønsker å fremme gode holdninger som oppmuntrer til nærhet og toleranse. Høyre vil derfor sikre og styrke kirkens arbeidsmuligheter som en åpen folkekirke. Høyre legger stor vekt på kirkens og de kristne organisasjoners holdningsskapende arbeid blant barn og unge.
Høyre vil:
ü Vektlegge menigheter, religiøse samfunn og livssynsorganisasjoners rolle i bysamfunnet.
ü Prioritere arbeidet med brannsikring av kirker og andre kulturminner.
ü Utvide gravplasser i takt med de forskjellige bydelenes behov. Det er en målsetning at både begravelse og bisettelse skal være mulig i alle bydeler, og at ektepar skal kunne ha felles grav.
Helse og sosial
Bergen Høyre vil bevare våre beste og grunnfestede sosiale velferdsordninger, samt være åpen for nytenkning og tilpasning til den utvikling som skjer i samfunnet. Høyre er opptatt av at innbyggerne skal føle seg trygge på at velferds- og helsetjenester er tilgjengelig når de trenger dem. Bergen Høyres helse og sosialpolitikk bygger på et helhetssyn om samarbeid, selvbestemmelse og frihet til å gjøre egne valg.
Det er en offentlige oppgave å sikre helsetjenester av god kvalitet for innbyggere. Private aktører og frivillige organisasjoner er et viktige supplement til de offentlige tjenestene som tilbys av kommunen. Det er viktig å styrke samarbeidet mellom de ulike tjenesteleverandørene for å sikre raskere behandling og konkurranse slik at vi får mer helse for hver krone. Konkurranseutsetting av kommunale tjenester må utvikles, og bestiller-leverandør-modeller videreutvikles, så langt dette bidrar til kvalitetsheving og økonomisk drift.
Bergen Høyre vil arbeide for at sykehjemskøene skal avvikles ved at det bygges nye sykehjem og hvor beboerne selv kan velge de ønsker enkelt rom. Ektepar og samboere skal kunne bo sammen. Bergen kommunes helsepolitikk skal fungere slik at den dekker innbyggernes behov.
Høyre vil
ü At tjenestetilbudet innenfor helse og sosial skal være av høy kvalitet med særlig fokus på fleksibilitet og mangfold
ü At private og frivillige organisasjoner skal utgjøre et viktige supplement til kommunens tjenestetilbud ved å tilrettelegge for økt samarbeid
ü At bruker skal ha innflytelse på tjenestetilbudet ved at det åpnes for en større grad av brukermedvirkning og brukerorientering på det enkelte tjenestested.
ü At de ansatte innenfor denne sektoren skal ha gode arbeidsvilkår, og gis tilbud om kompetanseutvikling.
Sosialomsorg
Sosialtjenesten er samfunnets sikkerhetsnett som skal gi trygghet, hjelp og tilstrekkelige økonomisk støtte for dem som trenger det. Sosialtjenesten skal bidra til å bedre levekårene for vanskeligstilte og bidra til økt likeverd.
Høyre vil redusere det gjennomsnittlige antallet sosialklienter og stønadslengde i Bergen. Høyre vil at sosialhjelp skal være hjelp til selvhjelp. Det betyr at sosialhjelp skal være et midlertidig virkemiddel for å gjenvinne varig selvhjulpenhet. Høyre vil prioritere tiltaksarbeid der sosialkontor og aetat samarbeider for å hjelpe flere ut av en passiv klientsituasjon og helt eller delvis over i arbeid eller utdanning.
For å sikre en mest mulig effektiv saksbehandling vil Høyre videreføre politikken med desentralisert avgjørelsesmyndighet til saksbehandlere, med byrådet som politisk ansvarlig for at de vedtatte målsettinger for sektoren.
Barn av klienter som over lengre tid er avhengig av sosialhjelp vil være særlig utsatt for ekskludering fra viktige sosiale arenaer. Det er viktig at barn i en slik situasjon får mulighet til å del i kultur- og fritidsaktiviteter, og at dette sikres gjennom ordninger som ikke er stigmatiserende, eller går ut over familiens økonomi for øvrig.
Høyre vil
ü Opprette ett nytt felles kommuneomfattende klientutvalg innenfor sosialhjelpen
ü Sikre at barn av sosialklienter får mulighet til å delta i kultur- og fritidsaktiviteter
ü At basisbeløpet i sosialhjelpen skal være høyt nok til å leve av, men ikke som et alternativ til arbeidsinntekt
ü Igangsette en kritisk gjennomgang av den samlede klientportefølje på alle sosialkontor med sikte på overgang til arbeid eller trygdeordninger, samt å øke innsatsen for øvrig mot langtidsklienter.
ü Satse på en ordning med gjeldsrådgivere på sosialkontorene, eventuelt i samarbeid med gjeldsrådgivere på lensmannskontorene, for å hindre at personer med høy gjeldsbyrde blir sosialhjelpsmottakere.
ü At prosjekt for bostedløse ikke bare konsentreres i en bydel.
ü Støtte opprettelsen av et rådgivningskontor for hørselshemmede.
Helsetjenesten
Bergen Høyre vil arbeide for et kvalitetsmessig godt helsetilbud til hele befolkningen. Skolehelsetjenesten og helsestasjoner spiller en svært viktig rolle i det forebyggende arbeidet blant unge. Høyre ønsker en skolehelsetjeneste som er aktive og oppsøkende, som fanger opp de som ellers ville falt utenfor skolehelsetjenesten. Bergen Høyre vil derfor styrke skolehelsetjenesten både i grunnskolen og i videregående skole.
Bergen Høyre vil opprette ungdomshelsestasjoner som er åpne på ettermiddagstid og som dekker alle bydeler. Dette er et tilbud hvor ungdom kan ta opp spørsmål og problemer knytter til rus, seksualitet og annet som angår ungdoms helse og hverdag. Tilbudet skal være gratis og gis på ungdommens egne premisser.
Høyre vil arbeide for en videreutvikling av samarbeidet mellom leger og jordmødre til beste for de gravide rusmisbrukere, og ønsker at det arbeides spesielt målrettet ovenfor denne gruppen av rusmisbrukere (se "Rusomsorg").
For pasienter i terminalfasen av livet er det viktig å ha et omsorgstilbud preget av verdighet - hele livet ut, og med rom for nærhet og samvær med pårørende. I slike situasjoner vil ikke alltid sykehus eller eget hjem være egnet. Høyre vil tilrettelegge for alternative tilbud, som for eksempel Sunniva Hospice.
Kommunehelsetjenesten skal fremme folkehelse og gode sosiale forhold samt være en pådriver overfor andre sektorer i det forebyggende arbeid. En god helsetjeneste vil i økende grad kreve et samarbeid mellom primærhelsetjenesten og institusjonshelsetjenesten. Bergen Høyre vil styrke og utvikle et slikt samarbeid.
Det økende antall eldre, HVPU-reformen og nedbyggingen av de psykiatriske institusjonene har medført ytterligere krav til den kommunale allmennlegetjenesten. Bergen Høyre vil fortsatt arbeide for at kommunens innbyggere skal ha en forsvarlig legedekning sammensatt av et kommunalt og et privat legetilbud.
Psykiatritjenester blir stadig mer etterspurt, både i takt med økende kunnskap, som følge av rusproblemer og det som oppleves som økende krav i samfunnet vårt. Regjeringen økte i 2003 psykiatrimidlene, men lokale tiltak må til. TIPS (tidlig intervensjon ved psykoser) i Rogaland
arbeider for å oppdage og behandle alvorlige psykiske lidelser så tidlig som mulig, særlig rettet mot unge mennesker. De gode erfaringene fra Rogaland bør kunne komme til anvendelse i Bergen.
Høyre vil
ü Utarbeide en langsiktig rekrutteringsplan med sikte på å beholde og rekruttere helsepersonell
ü Videreføre og opprettholde ordningen med fri lege og medisin ("de gule kortene") innenfor de gjeldende regler
ü Følge opp psykiatriplanen
ü Satse videre på Amalie Skrams Hus. Prosjektets organisering og oppbygging kan brukes som modell for andre tiltak. Høyre tror at denne modellen også er egnet til prosjekter for oppfølging av tidligere narkomane.
ü Understreke helsesøsters viktige oppgaver innfor forebyggende helsearbeid, herunder også prioritere forebyggende psykisk helsevern overfor barn og unge.
ü Innføre et psykologisk lavterskeltilbud for ungdom i Bergen, etter modell fra TIPS-prosjektet.
Barnevern
Barn som ikke får den nødvendige omsorg i hjemmet tilhører samfunnets mest forsvarsløse grupper. Bergen Høyre vil prioritere arbeidet med disse barna. Høyre har som hovedstrategi å sette inn styrkingstiltak i familiene hvor omsorgssvikt opptrer. Skolenes og barnehagenes miljø og aktivitetstilbud må sammen med hjelpetjenesten søke å forebygge negativ utvikling hos utsatte barn.
Bergen Høyre vil intensivere arbeidet med å registrere utsatte barn gjennom svangerskapskontroll, helsestasjoner, barnehage og skoler. Høyre vil derfor gi barnevernet tilstrekkelig ressurser til å gjennomgå alle meldinger om omsorgssvikt raskere enn de lovpålagte fristene.
Der det er nødvendig med omsorgsovertagelse for at barn skal få et forsvarlig omsorgstilbud, må det fremskaffes gode fosterhjemsplasser og brukes tilstrekkelig ressurser på oppfølging av barn og familie.
Høyre vil
ü Etablere et sentralt kompetansesenter for å sikre et stabilt og innholdsrikt fagmiljø og for å bedre kunne ivareta koordinering i forhold til politi, PPT og SLT-koordinator.
ü Redusere den store gjennomstrømningen blant de ansatte innenfor barnevernssektoren i Bergen ved å utarbeide en langsiktig rekrutteringsplan med sikte på å beholde og rekruttere kvalifisert personell
Eldreomsorg
En av de største utfordringer Bergen kommune står overfor i eldreomsorg i de nærmeste årene vil være å skaffe tilstrekkelige ressurser for å kunne opprettholde et godt tjenestenivå til et økende antall eldre. Eldre ønsker et variert omsorgstilbud tilpasset den enkelte. Dette kan etableres i samarbeid mellom det offentlige, private og frivillige organisasjoner.
Bergen Høyre vil fortsatt prioritere eldreomsorgen og legger stor vekt på at eldre skal kunne bo i eget hjem og ha trygghet for pleie og omsorg når behovet melder seg. Tjenestetilbudet til de eldre skal være av høy kvalitet med fokus på fleksibilitet og mangfold. Det er viktig at alle deler av omsorgstilbudet er rettet inn mot dette formålet. Omsorgstilbudene må være utviklet slik at de kan gi nødvendig tilbud om; hjelp i hjemmet, omsorgsboliger, plass på aldershjem og sykehjem.
Bergen Høyre vil bygge ut den hjemmebaserte omsorgen i takt med behovet. De mest omsorgstrengende brukerne skal sikres dette ved plass i sykehjem, eller annen type bolig med heldøgns omsorgstilbud. Bergen Høyre vil oppmuntre til bygging av eldreboliger og bofellesskap eiet og drevet av brukerne selv.
Eldresentrene spiller en viktig rolle i det forebyggende arbeidet. Sentrene er en viktig del av nærmiljøet, de skal drives i samarbeid med brukerne, og skal være et levende lokalt treffsted med allsidige aktiviteter.
Kommunen må styrke samarbeidet med pensjonistforeninger, eldreråd og frivillige organisasjoner slik at en i fellesskap kan bedre omsorgsarbeidet. Det må stimuleres til prosjekter der eldre selv og frivillige organisasjoner, setter i gang aktivitets- og hjelpearbeid.
Høyre mener det er viktig å signalisere at samfunnet verdsetter det arbeid mange yter overfor sine pårørende - arbeid som ofte ville eller kunne blitt utført fra kommunens side. Høyre vil derfor styrke ordningen med omsorgslønn. Dagtilbud og kortidsplasser på sykehjem er viktige tilbud som gir helt nødvendig avlastning for de som selv steller og pleier sine pårørende. Bergen Høyre vil derfor etablere flere korttidsplasser og avlastningsplasser for eldre.
Høyre vil at kvalitet og ikke eierform skal være avgjørende for hvem som skal yte tjenesten, og ønsker derfor både offentlige og private tjenesteytere. Kommunen skal alltid ha ansvaret for tjenestene, og pasientenes rettigheter skal sikres uavhengig av hvem som utfører tjenestene.
Høyre vil
ü Dekke behovet for sykehjemsplasser og bygge ut tilbudet med korttidsplasser, og dagplasser.
ü Styrke ordningen med omsorgslønn
ü At kommunen skal samarbeide med private utbyggere for å tilrettelegge gode bomiljøer for eldre.
ü Satse på forebygging og rehabilitering for at den enkelte skal kunne ivareta sin egenomsorg
ü Gi et tilstrekkelig og verdig tilbud til pasienter og pleietrengende i en terminalfase i livet.
ü Bygge ut hjemmebaserte tjenester i takt med behovet og tilpasse tilbudet til brukernes behov.
ü Ta initiativ til at samhandlingen mellom alle aktører i omsorgskjeden bedres, og der hvor det er nødvendig ta initiativ til å utvikle nye og annerledes tilbud.
ü Iverksette ekstra støttetiltak i samarbeid med de ansattes organisasjoner for å redusere sykefraværet.
Psykisk utviklings- og funksjonshemmede
Høyre vil legge stor vekt på at kommunen tilrettelegger for en bedre hverdag både for psykisk utviklingshemmede og funksjonshemmede. Generelt ønsker Høyre å synliggjøre disse gruppenes behov gjennom brukerorientering og økt brukermedvirkning. Brukerne må få reell innflytelse på utviklingen av det eksisterende tjenestetilbudet som kommunen gir, samtidig som en vil vektlegge mål og tiltak som fremmer større deltakelse og likestilling. Høyre vil tilrettelegge for økt samarbeid med disse gruppenes interesseorganisasjoner. Innbyggerne skal ha like muligheter selv om behovene er forskjellige.
Høyre mener at integrering av psykisk utviklingshemmede i lokalsamfunnet i større grad bør skje på deres premisser og vil arbeide for å bedre livsvilkårene for psykisk utviklingshemmede. Høyre ønsker å skaffe flere bofellesskap med høy kompetanse blant ansatte og gode arbeidsvilkår for de ansatte, vektlegge sysselsettings- og fritidsaktiviteter og å motvirke sosial isolasjon blant psykisk utviklingshemmede som bor i egen bolig.
Funksjonshemmedes behov må integreres som et grunnleggende krav til utformingen av offentlige rom og bygninger og andre felles arenaer. Høyre ønsker å gi trafikkskadde andre boalternativer enn sykehjem ved å tilrettelegge for et hensiktsmessig bolig- og servicetilbud.
Høyre vil
ü Bygge flere PU-boliger tilpasset brukernes fysiske og sosiale behov
ü Styrke avlastningstilbudet til familier med hjemmeboende psykiskutviklings-hemmende ved å styrke avlastningsinstitusjonene og øke timetallet for støttekontakter.
ü Styrke ordningen med personlige assistenter for mulitifunksjonshemmede.
Rusforebyggende arbeid
Rusproblemer og misbruk av narkotika blant unge er i ferd med å bli et stort og alvorlig samfunnsproblem, også i Bergen. Bergensundersøkelsen om unge og rusmidler viser at nesten 20% av 10. klassingene har prøvd narkotiske stoffer. Dette er en sterk økning sammenlignet med tidligere undersøkelser, og viser at det må satses mer på rusforebyggende arbeid. Bergen Høyre tror at hvis forebyggende arbeid skal ha effekt, må det være basert på en langsiktig strategi, inneholde planmessige tiltak, og et budskap som er troverdig.
Skolen er en sentral arena for forebyggende arbeid rettet mot barn og unge. Lærere og andre ansatte ved skolen får ofte kjennskap til elevers rusproblemer før foreldrene. Derfor er det viktig at lærere og skoleledelse er godt skolert om ulike rusmidler, deres virkning og symptomer, i tillegg til god kunnskap om elevenes familie- og livssituasjon. Bruk og omsetning av narkotika og andre rusmidler i skolemiljøet må avdekkes og stanses raskt. Det er derfor viktig at samarbeidet mellom skole, barnevern, politi og foreldre fungerer godt.
Bergen Høyre ønsker å styrke kompetansen hos alle som er i kontakt med barn og unge, men også i større grad lytte til råd fra de unge selv. Ungdom kjenner ofte sin egen livssituasjon best, og er en viktig ressurs i det rusforebyggende arbeidet. Satsing på såkalt "ung-til-ung" formidling har vist positive resultater.
Høyre vil:
ü Lage en samlet plan for rusforebyggende tiltak i Bergen
ü Satse sterkere på evaluering av tiltak, slik at tiltak med god effekt kan prioriteres
ü Styrke samarbeidet mellom hjem, skole og nærmiljø i det rusforebyggende arbeidet
ü Bedre skolenes muligheter til å håndtere rusproblemer blant sine elever og gjennomføre årlige skoleundersøkelser og tiltaksplaner
Rusomsorg
Høyre konstaterer at Bergen gjennom de senere år har fått et voksende rusproblem, knyttet til både økende narkotikabruk, og bruk av legale rusmidler. Dette øker behovet for innbringertjeneste som kan avlaste politi og ordinær ambulansetjeneste. Innbringertjenesten skal være transport til avrusning eller botilbud i tilfeller av overstadig beruselse, som ikke krever medisinsk assistanse og der det ikke foreligger noen trussel mot liv og helse som gjør situasjonen til et anliggende for politiet. Ansvaret for tjenesten legges til Brannvesenet, som allerede har ansvaret for driften av ambulansetjenesten i Bergen.
Behandling og rehabilitering av misbrukere er en viktig del av det forebyggende arbeidet. Lang ventetid for behandlingsplasser gjør det ofte vanskelig å starte behandling når misbrukeren er motivert. Bergen Høyre vil arbeide for at behandlingsapparatet hele tiden har tilstrekkelig kapasitet og at det etableres et bedre akutt tilbud.
Bergen Høyre ser positivt på etablering av private behandlingstilbud. Disse må på lik linje med offentlige tilbud godkjennes og kontrolleres jevnlig av en faginstans. Det må tilrettelegges for kjøp av behandlingsplasser i utlandet dersom disse er billigere og bedre enn det norske tilbudet. Samtidig er det viktig med en grundig evaluering av dagens behandlingstilbud med sikte på vesentlig forbedring.
Bergen Høyre er positiv til økt bruk av legemiddelassistert behandling som metadon og subutex i behandlings- og rehabiliteringsøyemed, dersom dette kan hjelpe tunge misbrukere til et mer verdig liv, og redusere skadevirkningene av deres avhengighet. Dagens strenge krave til aldersgrense på 25 år og absolutt rusfrihet under legemiddelassistert behandling må mykes opp, og erstattes av en helsemessig vurdering.
Oppfølging av pårørende blir en stadig viktigere del av rehabiliteringen av misbrukere, og er nødvendig for å redusere konsekvensene av narkotikamisbruk for de pårørende. Det må gis opplæring i hvordan pårørende best mulig kan bistå personer som er til rehabilitering. Høyre ønsker derfor å styrke den økonomisk støtten til lag og foreninger som arbeider med dette.
Etterbehandlingstilbudet for tidligere narkomane må styrkes. Bergen Høyre vil blant annet styrke botreningstilbudet, gi tilbud om å ta opp tapt skolegang og tilby muligheter for videre utdanning samt at det gis hjelp til jobbtrening og jobbsøking. At tidligere narkomane gis en mulighet til å fungere normalt i samfunnet vil være den klart beste måten å unngå tilbakefall.
Høyre vil
ü Opprette en kommunal innbringertjeneste, som en avlastning for politi og ordinær ambulansetjeneste, for håndtering av tilfeller av akutt beruselse som ikke krever medisinsk assistanse.
ü Forsøke en prøveordning med sprøyterom i kampen for å redde menneske liv og å gi narkomane et verdig helsetilbud. (programkomiteen var i denne saken del, med henholdsvis 6 for og 4 mot).
ü Styrke det ungdomspsykriatiske tilbudet for å bedre kunne følge opp de negative psykologiske virkningene som nyere kjemisk fremstilte stoffer kan ha på unge.
ü Øke innsatsen overfor gravide rusmisbrukere for å gi enda bedre informasjon om hvilke skader barn kan få når mor bruker rusmidler under graviditet
ü At kommunen i samarbeid med private eiere eller frivillige organisasjoner oppretter rusfrie botiltak med tilsyn.
ü Styrke STRAX-huset og gi økt tverrfaglig oppfølging av tidligere rusmisbrukere.
Mer igjen for pengene
Høyre erkjenner at Bergen kommune er i en vanskelig økonomisk situasjon og ser nødvendigheten av en grunnleggende modernisering og omstilling av tjenesteproduksjonen i kommunen for å sikre innbyggerne et tilfredstillende tjenestetilbud i årene som kommer. Bergen Høyre ønsker å bruke offentlige midler på best mulig måte. Innbyggerne skal være tjent med at det er Høyre politikere som forvalter de offentlige midlene.
Bedre organisering og styring av Bergen kommune
Bergen Høyre er positiv til byparlamentarisme som styringssystem og ønsker derfor å videreføre byparlamentarismen med inntil fem byråder og med en profilert næringsbyråd.
Bergen Høyre ser med bekymring på de økonomiske og organisatoriske utfordringene Bergen kommune står overfor. Høyre ser derfor nødvendigheten av å avvikle dagens bydelsorganisering der bydelsstyrene har utstrakt budsjettansvar, for å bedre styringen og den økonomiske kontrollen i Bergen kommune i tiden fremover. Videre tror Høyre at det er viktig å beholde politiskeutvalg på bydelsnivå.
Høyre ønsker et system med et sentralt bestilleransvar og en stor grad av selvstyre knyttet til den lokale tjenesteproduksjonen. Systemet må ses i sammenheng med fritt brukervalg og utstrakt grad av brukermedvirkning på de ulike tjenestestedene. En flatere organisasjonsstruktur vil i tillegg gi de nødvendige effektiviseringsgevinstene.
Det lokale lederansvaret på de ulike tjenestestedene må være klart definert og avgrenset i samsvar med tilhørende ansvar for rapportering og budsjettoppfølging. Dette er avgjørende for å gjenvinne den økonomiske kontrollen i kommunen.
Høyre vil
ü Gjennomføre en selvstyrereform for skoler, barnehager og helseinstitusjoner
ü At arbeidet med samlokalisering og samordning av grenser mellom forskjellige offentlige etater videreføres. Bergen Høyre er positiv til sammenslåing av trygde- arbeids- og sosialkontorene.
Konkurranseutsetting
For Høyre er det viktig å sikre at tjenesteproduksjonen i Bergen kommune skjer på en slik måte at mest mulig av ressursene kommer brukerne til gode. Kvaliteten i tjenestene skal sikres gjennom en tydeliggjøring og profesjonalisering av kommunens bestillerfunksjon. Riktige tjenester, av god kvalitet, skal leveres til rett tid uten unødig bruk av ressurser. For å nå disse mål vil Høyre aktivt ta i bruk konkurranse som strategisk virkemiddel i store deler av kommunens tjenesteproduksjon - også innenfor primærområdene knyttet til helse og omsorg.
Konkurransen kan være i form av anbudskonkurranse eller målstokkonkurranse. Konkurranseutsetting skal således benyttes for å finne optimale organisatoriske løsninger, som gir bedre ressursutnyttelse og kvalitet. Potensialet for forbedringer som synliggjøres gjennom bruk av konkurranse må realiseres innenfor kommunens egen tjenesteproduksjon.
Med utgangspunkt i vårt syn på bruk av konkurranse i tjenesteproduksjonen vil Høyre videreføre prinsippet gjennom at finansiering av tjenesteproduksjonen i hovedsak skal bygge på at "pengene-følger-brukeren". Dette vil gjøre det mulig med fritt bruker-/kundevalg innenfor mange tjenester, med et valg mellom flere forskjellige leverandører.
Kommunen skal fortsatt ha ansvaret for at det tilbys grunnleggende helse- og omsorgstjenester i tilstrekkelig omfang, å kontrollere at tjenestene er av tilfredsstillende kvalitet. Kommunen skal fortsatt finansiere de grunnleggende velferdstjenester.
Bergen Høyre ønsker å innføre utfordringsrett for private firma, det vil si rett til å levere anbud på drift av ulike kommunale tjenester og rett til å få dette objektivt vurdert av kommunen. Bergen Høyre ser det ikke som en kommunal kjerneoppgave å være eier av næringsvirksomhet, med mindre eierskapet er nødvendig for å løse oppgaver som ikke kan løses på annet vis. Eksempler på slikt nødvendig eierskap er vernede bedrifter og Bergen Tomteselskap.
Høyre vil
ü Innføre en ny innkjøpspolitikk i Bergen kommune
ü Sørge for at Bergen kommune kan behandle innkjøp og fakturaer elektronisk ved innføring av nytt økonomisystem og dermed spare både tid og penger.
ü Gjør tjenesteleverandørene innen kommunen om til selvstendige virksomheter med egne budsjett så langt dette lar seg gjøre.
ü Gjennomgående frigjøre kommunal kapital fra eiendom og næringsvirksomhet for å få større ressurser å sette inn på kjerneoppgaver.
ü Konkret vurdere salg, i løpet av perioden, helt eller delvis, av eierposter i følgende bedrifter/virksomheter der kommunen i dag er involvert: Bergen Kino AS, Gaia Trafikk AS, Fløibanen AS, BIR AS, parkeringsanlegg i kommunal drift og BKK AS.
God service og tilrettelagte tjenester
Høyre vil arbeide for at Bergen skal bli en åpen og serviceorientert kommune. Bergen Høyre ønsker at den kommunale servicen som ytes ovenfor innbyggerne, jevnlig skal evalueres slik at servicen blir best mulig. Bergen Høyre vil at åpningstidene på offentlige kontorer skal tilpasses brukernes ønsker og behov.
Saksbehandling innen plan- og byggesaker i Bergen tar lang tid, og hver enkelt saksbehandler behandler færre saker enn i sammenlignbare byer. For å gjøre Bergen til en attraktiv kommune for næringsdrivende å etablere seg i, og for nybygging, må arbeidet med å redusere saksbehandlingstiden fortsette. Høyre mener at årsaken til lang saksbehandlingstid for private byggesøknader og private plan-/ reguleringssaker skyldes de ekstrakrav som stilles, langt utover de krav plan- og bygningsloven fastsetter. Dette er en unødvendige hindring for private utbyggere. Høyre ønsker en saksbehandlingstid og saksbehandlerkapasitet tilsvarende den vi ser i sammenlignbare byer og anser dette som en realistisk målsetting.
Høyre vil legge grunnlaget for en betydelig omstilling innen kommunens arbeid med plan- og bygningssaker. Tiltakshavere som legger frem sine tanker og planer for en kommunen, skal bli møtt med positiv interesse. Tiltak som skaper nye arbeidsplasser, lønnsomhet og bærekraftig byutvikling skal behandles seriøst, og gis all mulig assistanse i form av veiledning, råd og nyttige innspill. Bergen skal bli en attraktiv kommune å etablere seg i, både for næringsdrivende, boligbyggere og for offentlige virksomheter.
Høyre vil:
ü Byrådet skal vedta politiske rammebetingelser som fagavdelingene er pliktige til å legge til grunn.
ü Effektivisere plan- og byggesaksavdelingen, og spesielt rette søkelyset på den altfor lange behandlingstiden av både søknader og klager.
ü For enklere reguleringssaker tilrettelegges det for direkte utlegging, som i Oslo, samt at modellen utvikles slik at privat saksutredning av private plansaker legges til grunn for vedtakene.
ü Ikke stille ekstrakrav til byggesøknader og reguleringssaker utover de krav som plan- og bygningsloven setter.
ü Øke bruken privat utredningskapasitet der dette er hensiktsmessig.
ü Opprette et storkundeteam som skal rettes mot de store utbyggerne som har mange søknader liggende inne hos kommunen.
ü Gjennomgå kommunens gebyrpolitikk, slik at gebyrene bare dekker utgifter i forbindelse med de aktuelle tjenestene og at innbetalingsfristen bør være nærmere til forventet oppstartstid enn det i dag. Dette gjelder særlig i forhold til reguleringsplaner.
ü Utvikle elektronisk kommunikasjon er en hensiktsmessig måte for innbyggerne å søke informasjon og få tilbakemeldinger fra kommunen. Skjemaer og dokumenter skal kunne finnes, fylles ut og leveres via Internett.
ü Gå bort fra de lite forpliktende serviceerklæringene og innføre "servicegarantier" som sikrer brukerne god service fra kommunen.
ü Innføre en ordning med behandlingsgaranti for byggesaker og at det for de ulike kategorier av byggesaker innføres tidsgaranti.
ü Etablere Servicetorg/bydelstorg der publikum kan henvende seg til kommunen uavhengig av hvilken etat man ønsker å komme i kontakt med.
Nye tjenesteområder
Bergen som en storby og andre storkommuner bør overta deler av fylkets ansvarsområder, som et første skritt på veien mot å begrense antall forvaltningsnivå og nedlegge fylkeskommunen. Høyre ønsker at Bergen kommune overtar ansvaret for samferdsel og videregående skoler fra Hordaland Fylkes kommune.
Bergen må øke andelen av arbeidsreiser som skjer kollektivt, derfor må styring med midlene og "lobbyisme" overfor sentrale myndigheter skje lokalt der vi har hovedfokus på disse utfordringene. Høyre mener at Bergen får for lite overføringer til kollektivtrafikk sammenlignet med andre storbyer. Bergen Høyre ser viktigheten av et godt samarbeid med sine nabokommuner, ettersom busstilbudet krysser kommunegrensene.
Høyre mener at kommunikasjonen og trafikken innen Bergen by i større grad må skje via offentlige kommunikasjonsmidler. Høyre mener at reduksjon av bilbruk i forbindelse med arbeidsreiser er et viktig mål. Skal vi nå dette målet betinger det at vi kan skape et alternativ som oppleves reelt av brukerne. For Høyre betyr det at tilgjengelighet, pålitelighet, fleksibilitet og pris er sentrale elementer som den enkelte bruker må oppleve som bedret.
Høyre ønsker å øke andelen reiser som gjøres kollektivt ved at støtte til buss gis på bakgrunn av både antall passasjerer og ikke bare på bakgrunn av antall kilometer. Høyre vil også jobbe for lavere billettpriser og innføre dagskort. Ved å innføre billettautomater slik at billetter kan kjøpes før en går på bussen og sette alle ruter ut på anbud vil en effektiviserer driften. Dette vil imidlertid forutsette at det innføres et felles billettsystem.
For å sikre elevene et best mulig utdanningstilbud vil Høyre i byråd starte en prøveordning hvor kommunen er ansvarlig for drift av de videregående skolen i Bergen. Det vil si en helhetlig vurdering av det pedagogiske tilbudet; bedre overgang og samarbeid mellom barnehage, barneskole, ungdomsskole og videregående skole vil kunne gi et bedre tilbud spesielt for de svakeste elevene. Høyre ønsker derfor en samordning av administrasjon og slå sammen enheter der dette er naturlig parallelt med en omfattende selvstyrereform.
Miljø og byutvikling
Bergen Høyre vil arbeide for at Bergen skal bli et attraktivt og levende bysentrum for besøkende og beboere, så vel som kultur- og handelsvirksomhet. Bergen kommer for dårlig ut i sammenlignet med andre storbyer innenfor området byutvikling og sentrumspolitikk.
Få fart på Bergen!
Høyre mener at Bergen sentrum best utvikles over tid i et samspill mellom private og offentlige interesser som søker løsninger innenfor forutsigbare rammer. Det må trekkes opp rammer for den fremtidige sentrumsstruktur, med vekt på handlingsrom for tilrettelegging og gjennomføring. Det må ikke bli slik at den offentlige planlegging i seg selv blir viktigere enn den faktiske by- og næringsutvikling, som er selve grunnlaget for i det hele tatt å planlegge.
En moderne byutvikling tilsier mer effektiv utnyttelse av de arealer som allerede er tatt i bruk. Arbeidsplassintensive virksomheter, publikumsrettede servicetilbud og handel må søkes opprettholdt i sentrum. Da kreves det at sentrum er tilgjengelig for publikum, enten man kommer med kollektive transportmidler, bil, sykkel eller til fots.
Parkeringspolitikken er helt sentral for god tilgjengelighet. Høyre vil derfor bygge parkeringstilbud i fjell og under jorden, i tilstrekkelig antall, slik at gatene blir frigjort for unødig trafikk. Vi vil ikke sette tall for en øvre grense for parkeringsplasser, men la markedet fungere, for å få nok plasser, til lavere priser pr time/døgn.
Høyre vil prioritere oppgradering innen byfornyelsesområder som Nøstet, Møhlenpris, nedre deler av Sandviken og Vågsbunnen. Fremtidige prosjekter må særlig rettes mot å fornye familieboliger i sentrum og sikre mangfoldet i boligtilbudet. Prosjekter for bostedsløse og andre svake grupper vil bli gitt nødvendig oppmerksomhet.
Høyre ønsker å befeste Bergens posisjon som utdanningsby og vil gjøre byen mer attraktiv for unge og studenter. Bergen kommunen må ta ansvar og legge til rette for å bygge flere studentboliger og boliger for unge i Bergen. Høyre mener at Bergen kommunen bør overlate tomteareal på gunstige festevilkår til utbyggere som ønsker å bygge studentboliger. Høyre tror at økt tilgang på studenthybler vil føre til mindre press på det ordinære leiemarkedet og dermed reduserte priser for andre unge på leiemarkedet.
Høyre ønsker å føre en liberal praksis med hensyn til å gi byggetillatelse, men vil reagere mot utbyggere som oppfører eller endrer bygg uten gyldig tillatelse. Krav til arkitektur og estetikk er vesentlig å vurdere i byggesaker. Høyre vil både ta vare på byens særpregete bygningsarv og gi rom for nyskapende og spenstig arkitektur.
Bergen er ikke bare sentrum, men også våre åtte bydeler. Høyre vil arbeide for at de over 150000 innbyggere som ikke bor i byens sentrale deler, også opplever at vi står for en aktiv og fremtidsrettet byutviklingspolitikk. Dette innebærer at vi vil være opptatt av den enkelte bydels egenart, hvor vi vil bevare de unike landskapsstrukturer, samtidig som vi vil legge til rette for mer konsentrert bebyggelse med nødvendig infrastruktur.
Høyre vil på gitte premisser være positive til en viss fortetting, som gir grunnlag for et godt kollektivtilbud til og fra Sentrum, samt bydeler imellom. I bydelssentrene ønsker Høyre et mangfold av tilbud innen handel, kultur og offentlige tjenester.
Bergen har en lang kystlinje, og Høyre vil ta vare på de deler av denne som sikrer allmennheten god tilgang til strandsoner og friluftsområder. Når det gjelder bygging innen 100 meters beltet og i LNF-områder, vil Høyre fortsatt være positiv til selektive dispensasjoner og omregulering, tatt hensyn til den lokale topografi og bruksverdien.
Områdene syd for Flyplassveien, den såkalte fremtidige "Fleslandsbyen", må ofres spesiell oppmerksomhet. Her ligger mulighetene vel tilrette for en planmessig utnyttelse av store ubrukte arealer, både til næring og bolig.
Høyre ønsker å inngå flere kontrakter med private utbyggere og boligbyggelag om utvikling av gitte felt innen vedtatte reguleringsplaner. I slike avtaler kan legges inn plikt for utbygger til å bidra til fellesskapet, f.eks. ved å bekoste gang- og sykkelvei, lekeplass, friareal, samt avløpshåndtering og vannforsyning. Der det måtte passe, inngås også avtaler med selvbyggerlag.
Høyre vil arbeide for at planlegging og utbygging tar hensyn til nærmiljøet både når det gjelder tekniske anlegg og vegutbygging. Når det gjelder større offentlige og private anlegg må nærmiljøet og beboerne taes med på høring i planleggingsfasen. Bergen Høyre ønsker at man i samarbeid med grunneierlag, natur og friluftsinteresser får til en skånsom utbygging nær vann, elver og bekkefar slik at mulighetene for friluftsliv ivaretas.
Gjennom Bergen Tomteselskap AS vil kommunen fortsatt ha kontroll over den kommunale arealplanlegging. Tilrettelegging av næringsarealer i bydelene vil vi ofre stor oppmerksomhet, og i dialog med private eiendomsutviklere sørge for at Bergen blir en attraktiv kommune å etablere seg i. Infrastruktur må planlegges og påbegynnes før et område legges ut for salg, slik at V/A nett, veier, skoler og kollektivtilbud fungerer fra starten av, og ikke blir problemer i etterkant.
Høyre vil
ü At Bergen skal bli en JA-kommune !
ü I samarbeid med NSB flytte godsterminalen, og omregulere området på Nygårdstangen til boligformål og næring.
ü Skåne sensitive områder, som Bryggen, for økt veitrafikk, samt innføre kollektivprioritering der dette måtte være praktisk.
ü Ikke ta i bruk planøkonomisk virkemiddel for lokalisering av parkeringsplasser virksomheter og senterfunksjoner i samfunnet (det nederlandske ABC-prinsippet).
ü Ved gjennomføring av reguleringsplaner at eiendomsavståelse i hovedsak skal skje frivillig og at ekspropriasjon bare skal benyttes til samfunnsmessig viktige formål, og da som siste utvei.
ü Fortsatt arbeide for at eiendomsskatten gradvis trappes ned og tilslutt fjernes
ü Satse på et nett av gang- og sykkelveier i alle bydeler. På sikt skal disse veiene bindes sammen med tilsvarende veier i andre bydeler.
Bedre luftkvalitet i sentrum
Høyre er og ønsker å være en pådriver for et godt bymiljø, med spesiell vekt på luftforurensingen i Bergen. Vind og regn fjerner ganske effektivt luftforurensing, men på kalde, rolige dager vil inversjon gi høyere og uakseptable verdier. Økt veg renhold, salting og mindre vedfyring bidrar til reduksjon av støv, på samme måte som nedgang i piggdekkbruk. Nitrogendioksid er imidlertid fortsatt et problem for Bergen.
Nye bilmotorer, katalysatorer, gassdrift, el-biler og renere drivstoff gir en viss effekt. Økt kollektivtrafikk, mulig skinnegående trafikk, bedre parkeringsforhold for å redusere unødig kjøring, samt bedre forhold for å gå og sykle, vil være klare forbedringstiltak.
Høyre vil
ü I samarbeid med staten arbeide for å innføre en panteordning på gamle, miljøfiendtlige vedovner.
ü Høyre vil arbeide for å redusere forurensningen i sentrum ved å få bilene parkert under jorden, og ved å investere i et effektivt busstilbud på kollektivtrasseer for busser, drosjer og biler med grønne skilt (varebiler).
ü Arbeide for en forsterket og standardisert overvåking av luftkvaliteten.
ü Bergen kommune skal utprøve forskjellige energiformer som oppvarming i kommunale bygg, der dette kan være økonomisk forsvarlig.
Bergensprogrammet - samferdsel og kollektivtransport
Sammen med andre partier står Høyre bak Bergensprogrammet. For i det hele tatt å få bygget ut videre infrastruktur i kommunen, har vi gått inn for et spleiselag med staten over en ny tiårsperiode. Dette innebærer at Staten deltar med betydelige midler til nødvendige investeringer, sammen med midler fra bompengeringen og Bergen Kommune.
Høyre vil spesielt være pådriver for ny Ringvei Vest, en Skansentunnel, samt for diverse kollektivtiltak, gang og sykkelveier, og for videre opprusting av våre byrom. Bybane mot Flesland via Nesttun er inkludert i programmet, dette forutsetter at Stortinget bevilger de nødvendige midler både til investering og drift. Høyre vil ikke godta at Bergen Kommune skal dekke eventuelle driftsunderskudd ved banedrift, ei heller skal bompenger kunne benyttes til drift.
Høyre vil
ü Være pådriver for Arna-tunnelen, som ønskes ferdigstilt i løpet av perioden 2003-07.
ü Ikke ta i bruk veiprising
ü Ikke doble bompengesatsene
ü Arbeide for at den til enhver tid gunstigste teknologi og økonomiske løsningen for en eventuell bybane blir valgt.
ü Bygge ut og videreutvikle "park-and-ride" i bydelene.
ü Arbeide for at Bergen skal ha et fleksibelt og godt kollektivsystem. Bergen Høyre vil at Bergen Kommune selv overtar ansvaret for kollektivtrafikken.
ü Snarest ferdiggjøre en fergefri kyststamveien fra Stord og nordover.
ü Åpne for at bilister med to eller flere passasjerer skal kunne benytte seg av kollektivfeltene.
Kultur og næring
Bergen må styrke sin posisjon som internasjonal handelsby. I globaliseringens tidsalder må vi i større grad åpne oss mot andre regioner i Europa og verden for øvrig. Bergen kan være et brohode for utenlandske bedrifters etableringer i Norge. Det er bedre å få norske hovedkontorer for internasjonale bedrifter lagt til Bergen, enn å være en filialby for norske selskaper i Oslo.
Bergen Høyre vil få fart på næringslivet i Bergen! Bergensområdet må fremstå som en attraktiv region for investeringer og utvikling av nye idéer og virksomheter. Vi trenger nye arbeidsplasser i privat sektor for å øke skatteinntekt til kommunen. Økt skatteinngang til kommunen betyr igjen mer til offentlige velferdstjenester. Bergen kommune må derfor arbeide aktivt for å skape og tilrettelegge for nye arbeidsplasser.
Bergen kommune som støttespiller for næringslivet
Høyre ønsker at Bergen skal være et attraktivt område for gründere og nye etableringer. Bergen er avhengig av et sterkt og dynamisk næringsliv for å sikre regionens fremtid. Bergen Høyre ønsker at kommunen skal være en støttespiller for næringslivet ved at kommunen skal fungere som en serviceorganisasjon, nettverksbygger og tilrettelegger ovenfor næringslivet.
Høyre mener at en forutsetning for vekst i samfunnet er et velfungerende næringsliv. Utvikling av livskraftige bedrifter er en sentral oppgave, som Høyre mener at Bergen kommune må delta aktivt i. Høyre vil at Bergen kommune engasjerer seg som en positiv bidragsyter til næringsvekst i Bergen. Høyre vil sørge for at Bergen kommunes organer skal ha som mål å legge forholdene til rette for næringsutvikling, gjennom et tett og forpliktende samarbeide mellom næringsliv, kommune og utdanningsinstitusjoner.
Hotell- og restaurantnæringen er Bergens største næring regnet i antall arbeidsplasser. Denne næringen er avhengig av at kommunen har et fornuftig regelverk for skjenking av alkohol. Et variert og spennende uteliv er en viktig del av Bergen som turist- og kulturby. Høyre vil derfor endre dagens regelverk slik at ikke bare spisesteder kan få ny skjenkebevilling, slik at antall nattklubber kan utvides og det sær-bergenske pålegget om stengning mellom 19 og 22 fjernes. Samtidig er det nødvendig med en sterk satsing på skjenkekontroller, for å sikre at lover og regler overholdes.
Høyre vil
ü Styrke internasjonalt rettede virksomheter som er svært viktige for Bergen som nærings- og turistby og opprette stilling som internasjonal sjef i Bergen kommune.
ü Opprette et servicesenter som har til oppgave å hjelpe nyetablerere videre innen støtteapparater i europeisk, statlig, fylkeskommunal og kommunal regi samt hjelpe til med søknader og prosedyrer opp mot kommunale etater.
ü Privatisere og utvide Flesland og være pådriver for å sikre mange direkte internasjonale forbindelser til og fra Flesland.
ü Gjøre Bergen til en turistvennlig by ved å sørge for at byen skiltes med tanke på internasjonal turisme.
ü Bedre fremkommeligheten for varetransport i Bergensområdet ved å åpne for at også varetransport kan benytte kollektivfeltene.
ü Arbeide for å få realisert en alternativ seilingsled
ü Arbeide for en permanent ordning der Bergen blir internasjonal snuhavn for cruiseskip
ü Arbeide for at Bergen skal få status som nasjonalhavn
ü Innføre en hospiteringsordning slik at ansatte i offentlig- og privatsektor kan utplasseres hos hverandre for en tidsbegrenset periode for å øke forståelsen for hverandres arbeids- og arbeidsform.
Bergen som internasjonal kulturby
Bergen Høyre vil vektlegge tre hovedlinjer i sin kulturpolitikk; 1) støtte frivillig kultur- og organisasjonsliv for å sikre et bredt tilbud særlig til barn og unge (se "Oppvekst og idrett"), 2) ta vare på og styrke interessen for vår felles historie og kulturarv og 3) stimulere til nyskapning og kvalitet, og legge til rette for profesjonelle kunstmiljøer der kunstnere ser på Bergen som et attraktivt lokaliseringsssted for sin virksomhet.
Høyres kulturpolitikk tar utgangspunkt i at kunst og kultur er av stor betydning for den enkelte og for bysamfunnet som helhet. For Bergen kommune må kulturpolitikken være overordnet og sektorovergripende, for å sikre at Bergens rolle som Norges fremste kulturby befestes og videreutvikles. Formidling av kunst gir det enkelte menneske positive opplevelser og et rikere liv, men også mulighet for refleksjon, egen aktivitet og sosial tilhørighet.
Høyre vil verne om den kunstneriske frihet, og motsette seg alle forsøk på politisk og økonomisk sensur og styring av kunstnerisk innhold. Et rikt kunst- og kulturliv med bredde og kvalitet har en egenverdi, men er også avgjørende for at Bergen skal være en attraktiv by både for turister og de som vurderer å etablere ny næringsvirksomhet her.
I konkurransen om ung og høyt utdannet arbeidskraft spiller et aktivt kulturtilbud en stadig viktigere rolle for den enkeltes valg av arbeids- og bosted. Det er dokumentert at et aktivt kulturliv har en overrislingseffekt på næringsliv og bysamfunn, ved at det fremmer nyskapning og kreativitet og bidrar til næringsutvikling i mange bransjer. Synergieffektene som ligger i kontakt mellom kunstmiljøer og næringsliv utgjør et stort potensiale for fremtidig verdiskapning i Bergen.
Det profesjonelle kulturlivet i Bergen sysselsetter allerede flere tusen mennesker og har en betydelig omsetning. Høyre ønsker å ta kunst- og kulturlivet på alvor også som næring. En videre utvikling av Bergen som kulturby må skje i dialog med kulturlivet selv, og ved påvirkning av sentrale myndigheter. Høyre vil arbeide for at våre nasjonale institusjoner som DNS, Festspillene, Harmonien og Carte Blanche styrkes og videreutvikles. Høyre kan ikke akseptere at disse får et lavere statstilskudd enn tilsvarende institusjoner i Oslo. Høyre vil også arbeide for etablering av nye kunstinstitusjoner i Bergen/Hordaland der byens kunstnere gjennom egne produksjoner har vist kvalitet og profesjonalitet.
Høyre vil:
ü Arbeide for at også kultursektoren vurderes når det gjelder utflytting av statlig virksomhet fra Oslo.
ü Styrke de nasjonale kunstinstitusjoner som er lokalisert i Bergen, i samarbeid med nasjonale myndigheter
ü Samordne kommunens tiltaksapparat for næringslivet og kulturlivet
ü Opprette en stilling som internasjonal sjef i Bergen kommune
ü Bruke Bergenskontoret i Brussel til å styrke internasjonaliseringen av Bergens kulturliv
ü Opprette et fast dialogforum mellom kommune, næringsliv og kulturliv
ü Arbeide for at våre kunstinstitusjoner og kunstmiljøer kan ta mer aktivt del i internasjonal formidling og utvikling, bl.a. gjennom EUs kulturprogram.
ü Innføre "Kulturkort" for ungdom som også inkludere bussreise og rabatt til de ulike kultur arrangementene.
ü Opprette et "kulturtorg" med kulturformidlende funksjon med informasjon og billettsalg for de bergenske kulturinstitusjonene på et og samme sted.
ü Videreutvikle regionoperaselskapet Vest Norges Opera og arbeide for økt statlig støtte til operamiljøene i Bergen.
ü Stimulere og legge til rette for det film- og musikkmiljøet som har vokst opp i Bergen de siste årene.
ü Øke bevilgningene til kontroll med alkoholsalg og skjenking. Det skal være lett å få og lett å misteskjenkebevillinger. Videre vil Høyre tilrettelegge for gode og stabile rammebetingelser og regelverk for denne næringen.
ü Legge til rette for å etablere et serverings- og kulturtilbud i hver bydel, slik at ikke Sentrum blir det eneste alternativ.
ü Fjerne taket antall nattklubbevillinger i Bergen, og tillate nattklubber å holde åpent også før klokken 22.
ü Innføre mer fleksible skjenketider i Bergen.
Styrke samarbeidet med forsvarets musikkorps vestlandet
